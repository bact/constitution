ร่างเบื้องต้น วันศุกร์ ที่ 29 มกราคม

ร่าง
รัฐธรรมนูญแห่งราชอาณาจักรไทย

  ....................................................................................................................................
................................................................................................................................................................
................................................................................................................................................................
................................................................................................................................................................
................................................................................................................................................................
................................................................................................................................................................
................................................................................................................................................................
.........................................


หมวด 1
บททั่วไป

มาตรา 1  ประเทศไทยเป็นราชอาณาจักรอันหนึ่งอันเดียว จะแบ่งแยกมิได้

มาตรา 2  ประเทศไทยมีการปกครองระบอบประชาธิปไตยอันมี
พระมหากษัตริย์ทรงเป็นประมุข

มาตรา 3  อํานาจอธิปไตยเป็นของปวงชนชาวไทย พระมหากษัตริย์
ผู้ทรงเป็นประมุขทรงใช้อํานาจนั้นทางรัฐสภา คณะรัฐมนตรี และศาล ตามบทบัญญัติ
แห่งรัฐธรรมนูญ
  รัฐสภา คณะรัฐมนตรี ศาล องค์กรอิสระ และหน่วยงานของรัฐ ต้องปฏิบัติ
หน้าที่ให้เป็นไปตามรัฐธรรมนูญ กฎหมาย และหลักนิติธรรม เพื่อประโยชน์ส่วนรวม
ของประเทศชาติและความผาสุกของประชาชนโดยรวม

มาตรา 4  ปวงชนชาวไทยย่อมได้รับความคุ้มครองตามรัฐธรรมนูญ
เสมอกัน

มาตรา 5  รัฐธรรมนูญเป็นกฎหมายสูงสุดของประเทศ บทบัญญัติใด
ของกฎหมาย กฎ หรือข้อบังคับ หรือการกระทําใด ขัดหรือแย้งต่อรัฐธรรมนูญ
บทบัญญัตหิรือการกระทํานั้น เป็นอันใช้บังคับมิได้


หมวด 2
พระมหากษัตริย์

มาตรา 6  องค์พระมหากษัตริย์ทรงดํารงอยู่ในฐานะอันเป็นที่เคารพ
สักการะ ผู้ใดจะละเมิดมิได้
  ผู้ใดจะกล่าวหาหรือฟ้องร้องพระมหากษัตริย์ในทางใด ๆ มิได้

มาตรา 7  พระมหากษัตริย์ทรงเป็นพุทธมามกะ และทรงเป็น
อัครศาสนูปถัมภก

มาตรา 8  พระมหากษัตริย์ทรงดํารงตําแหน่งจอมทัพไทย

มาตรา 9  พระมหากษัตริย์ทรงไว้ซึ่งพระราชอํานาจที่จะสถาปนา
และถอดถอนฐานันดรศักดิ์ และพระราชทานและเรียกคืนเครื่องราชอิสริยาภรณ์

มาตรา 10  พระมหากษัตริย์ทรงเลือกและทรงแต่งตั้งผู้ทรงคุณวุฒิ
เป็นประธานองคมนตรีคนหนึ่งและองคมนตรีอื่นอีกไม่เกินสิบแปดคนประกอบเป็น
คณะองคมนตรี
  คณะองคมนตรีมีหน้าที่ถวายความเห็นต่อพระมหากษัตริย์ในพระราช
กรณียกิจทั้งปวงที่พระมหากษัตริย์ทรงปรึกษา และมีหน้าที่อื่นตามที่บัญญัติในรัฐธรรมนูญ

มาตรา 11  การเลือกและแต่งตั้งองคมนตรีหรือการให้องคมนตรี
พ้นจากตําแหน่ง ให้เป็นไปตามพระราชอัธยาศัย
  ให้ประธานรัฐสภาเป็นผู้ลงนามรับสนองพระบรมราชโองการแต่งตั้ง
ประธานองคมนตรีหรือให้ประธานองคมนตรีพ้นจากตําแหน่ง
  ให้ประธานองคมนตรีเป็นผู้ลงนามรับสนองพระบรมราชโองการ
แต่งตั้งองคมนตรีอื่นหรือให้องคมนตรีอื่นพ้นจากตําแหน่ง

มาตรา 12  องคมนตรีต้องไม่เป็นสมาชิกสภาผู้แทนราษฎร สมาชิก
วุฒิสภา หรือดํารงตําแหน่งทางการเมืองอื่น ตุลาการศาลรัฐธรรมนูญ ผู้ดํารงตําแหน่ง
ในองค์กรอิสระ ข้าราชการ พนักงานรัฐวิสาหกิจ เจ้าหน้าที่อื่นของรัฐ หรือสมาชิก
หรือเจ้าหน้าที่ของพรรคการเมือง และต้องไม่แสดงการฝักใฝ่ในพรรคการเมืองใด ๆ

มาตรา 13  ก่อนเข้ารับหน้าที่ องคมนตรีต้องถวายสัตย์ปฏิญาณ
ต่อพระมหากษัตริย์ด้วยถ้อยคํา ดังต่อไปนี้
  “ข้าพระพุทธเจ้า (ชื่อผู้ปฏิญาณ) ขอถวายสัตย์ปฏิญาณว่า
ข้าพระพุทธเจ้าจะจงรักภักดีต่อพระมหากษัตริย์ และจะปฏิบัติหน้าที่ด้วยความ
ซื่อสัตย์สุจริต เพื่อประโยชน์ของประเทศและประชาชน ทั้งจะรักษาไว้และปฏิบัติตาม
ซึ่งรัฐธรรมนูญแห่งราชอาณาจักรไทยทุกประการ”

มาตรา 14  องคมนตรีพ้นจากตําแหน่งเมื่อตาย ลาออก หรือมี
พระบรมราชโองการให้พ้นจากตําแหน่ง

มาตรา 15  การแต่งตั้งและการให้ข้าราชการในพระองค์และ
สมุหราชองครักษ์พ้นจากตําแหน่ง ให้เป็นไปตามพระราชอัธยาศัย
  การจัดระเบียบราชการและการบริหารงานบุคคลของราชการ
ในพระองค์ ให้เป็นไปตามพระราชอัธยาศัยตามที่บัญญัติไว้ในพระราชกฤษฎีกา

มาตรา 16  ในเมื่อพระมหากษัตริย์จะไม่ประทับอยู่ในราชอาณาจักร
หรือจะทรงบริหารพระราชภาระไม่ได้ด้วยเหตุใดก็ตาม จะได้ทรงแต่งตั้งผู้ใดผู้หนึ่ง
เป็นผู้สําเร็จราชการแทนพระองค์ และให้ประธานรัฐสภาเป็นผู้ลงนามรับสนอง
พระบรมราชโองการ

มาตรา 17  ในกรณีที่พระมหากษัตริย์มิได้ทรงแต่งตัง้ผู้สําเร็จราชการ
แทนพระองค์ตามมาตรา 16 หรือในกรณีที่พระมหากษัตริย์ไม่สามารถทรงแต่งตั้งผู้สําเร็จ
ราชการแทนพระองค์เพราะยังไม่ทรงบรรลุนิติภาวะหรือเพราะเหตุอื่น ให้คณะองคมนตรี
เสนอชื่อผู้ใดผู้หนึ่งซึ่งสมควรดํารงตําแหน่งผู้สําเร็จราชการแทนพระองค์ต่อรัฐสภา
เพื่อขอความเห็นชอบ เมื่อรัฐสภาให้ความเห็นชอบแล้ว ให้ประธานรัฐสภาประกาศ
ในพระปรมาภิไธยพระมหากษัตริย์ แต่งตั้งผู้นั้นเป็นผู้สําเร็จราชการแทนพระองค์
  ในระหว่างที่ไม่มีสภาผู้แทนราษฎร ไม่ว่าด้วยเหตุสภาผู้แทนราษฎรสิ้นอายุ
สภาผู้แทนราษฎรถูกยุบ หรือเหตุอื่นใด ให้วุฒิสภาทําหน้าที่รัฐสภา

มาตรา 18  ในระหว่างที่ไม่มีผู้สําเร็จราชการแทนพระองค์ตามมาตรา 16
หรือมาตรา 17 ให้ประธานองคมนตรีเป็นผู้สําเร็จราชการแทนพระองค์เป็นการชั่วคราว
ไปพลางก่อน
  ในกรณีที่ผู้สําเร็จราชการแทนพระองค์ซึ่งได้รับการแต่งตั้งตามมาตรา 16
หรือมาตรา 17 ไม่สามารถปฏิบัติหน้าที่ได้ ให้ประธานองคมนตรีทําหน้าที่ผู้สําเร็จราชการ
แทนพระองค์เป็นการชั่วคราวไปพลางก่อน
  ในระหว่างที่ประธานองคมนตรีเป็นผู้สําเร็จราชการแทนพระองค์
ตามวรรคหนึ่ง หรือในระหว่างที่ประธานองคมนตรีทําหน้าที่ผู้สําเร็จราชการแทนพระองค์
ตามวรรคสอง ประธานองคมนตรีจะปฏิบัติหน้าที่ในฐานะเป็นประธานองคมนตรีมิได้
ในกรณีเช่นว่านี้ ให้คณะองคมนตรีเลือกองคมนตรีคนหนึ่งขึ้นทําหน้าที่ประธานองคมนตรี
เป็นการชั่วคราวไปพลางก่อน

มาตรา 19  ก่อนเข้ารับหน้าที่ ผู้สําเร็จราชการแทนพระองค์ซึ่งได้รับ
การแต่งตั้งตามมาตรา 16 หรือมาตรา 17 ต้องปฏิญาณตนในที่ประชุมรัฐสภาด้วยถ้อยคํา
ดังต่อไปนี้
  “ข้าพเจ้า (ชื่อผู้ปฏิญาณ) ขอปฏิญาณว่า ข้าพเจ้าจะจงรักภักดีต่อ
พระมหากษัตริย์ (พระปรมาภิไธย) และจะปฏิบัติหน้าที่ด้วยความซื่อสัตย์สุจริต
เพื่อประโยชน์ของประเทศและประชาชน ทั้งจะรักษาไว้และปฏิบัติตามซึ่งรัฐธรรมนูญ
แห่งราชอาณาจักรไทยทุกประการ”
  ให้นําความในมาตรา 17 วรรคสอง มาใช้บังคับโดยอนุโลม

มาตรา 20  ภายใต้บังคับมาตรา 21 การสืบราชสมบัติให้เป็นไปโดยนัย
แห่งกฎมณเฑียรบาลว่าด้วยการสืบราชสันตติวงศ์ พระพุทธศักราช 2467
  การแก้ไขเพิ่มเติมกฎมณเฑียรบาลว่าด้วยการสืบราชสันตติวงศ์
พระพุทธศักราช 2467 เป็นพระราชอํานาจของพระมหากษัตริย์โดยเฉพาะ เมื่อมี
พระราชดําริประการใด ให้คณะองคมนตรีจัดทําร่างกฎมณเฑียรบาลแก้ไขเพิ่มเติม
กฎมณเฑียรบาลเดิมขึ้นทูลเกล้าทูลกระหม่อมถวายเพื่อมีพระราชวินิจฉัย เมื่อทรงเห็นชอบ
และทรงลงพระปรมาภิไธยแล้ว ให้ประธานองคมนตรีดําเนินการแจ้งประธานรัฐสภา
เพื่อให้ประธานรัฐสภาแจ้งให้รัฐสภาทราบ และให้ประธานรัฐสภาลงนามรับสนอง
พระบรมราชโองการ และเมื่อได้ประกาศในราชกิจจานุเบกษาแล้ว ให้ใช้บังคับ
เป็นกฎหมายได้
  ให้นําความในมาตรา 17 วรรคสอง มาใช้บังคับโดยอนุโลม

มาตรา 21  ในกรณีที่ราชบัลลังก์หากว่างลงและเป็นกรณีที่
พระมหากษัตริย์ได้ทรงแต่งตั้งพระรัชทายาทไว้ตามกฎมณเฑียรบาลว่าด้วย
การสืบราชสันตติวงศ์ พระพุทธศักราช 2467 แล้ว ให้คณะรัฐมนตรีแจ้งให้ประธาน
รัฐสภาทราบ และให้ประธานรัฐสภาเรียกประชุมรัฐสภาเพื่อรับทราบ และให้ประธาน
รัฐสภาอัญเชิญองค์พระรัชทายาทขึ้นทรงราชย์เป็นพระมหากษัตริย์สืบไป แล้วให้
ประธานรัฐสภาประกาศให้ประชาชนทราบ
  ในกรณีที่ราชบัลลังก์หากว่างลงและเป็นกรณีที่พระมหากษัตริย์มิได้ทรง
แต่งตั้งพระรัชทายาทไว้ตามวรรคหนึ่ง ให้คณะองคมนตรีเสนอพระนามผู้สืบราชสันตติวงศ์
ตามมาตรา 20 ต่อคณะรัฐมนตรีเพื่อเสนอต่อรัฐสภาเพื่อรัฐสภาให้ความเห็นชอบ
ในการนี้ จะเสนอพระนามพระราชธิดาก็ได้ เมื่อรัฐสภาให้ความเห็นชอบแล้ว ให้ประธาน
รัฐสภาอัญเชิญองค์ผู้สืบราชสันตติวงศ์ขึ้นทรงราชย์เป็นพระมหากษัตริย์สืบไป แล้วให้
ประธานรัฐสภาประกาศให้ประชาชนทราบ
  ให้นําความในมาตรา 17 วรรคสอง มาใช้บังคับโดยอนุโลม

มาตรา 22  ในระหว่างที่ยังไม่มีประกาศอัญเชิญองค์พระรัชทายาท
หรือองค์ผู้สืบราชสันตติวงศ์ขึ้นทรงราชย์เป็นพระมหากษัตริย์ตามมาตรา 21 ให้ประธาน
องคมนตรีเป็นผู้สําเร็จราชการแทนพระองค์เป็นการชั่วคราวไปพลางก่อน แต่ในกรณีที่
ราชบัลลังก์ว่างลงในระหว่างที่ได้แต่งตั้งผู้สําเร็จราชการแทนพระองค์ไว้ตามมาตรา 16
หรือมาตรา 17 หรือระหว่างเวลาที่ประธานองคมนตรีเป็นผู้สําเร็จราชการแทนพระองค์
ตามมาตรา 18 วรรคหนึ่ง ให้ผู้สําเร็จราชการแทนพระองค์นั้น ๆ แล้วแต่กรณี เป็นผู้สําเร็จ
ราชการแทนพระองค์ต่อไป ทั้งนี้ จนกว่าจะได้ประกาศอัญเชิญองค์พระรัชทายาทหรือ
องค์ผู้สืบราชสันตติวงศ์ขึ้นทรงราชย์เป็นพระมหากษัตริย์
  ในกรณีที่ผู้สําเร็จราชการแทนพระองค์ซึ่งได้รับการแต่งตั้งไว้และเป็น
ผู้สําเร็จราชการแทนพระองค์ต่อไปตามวรรคหนึ่ง ไม่สามารถปฏิบัติหน้าที่ได้ ให้ประธาน
องคมนตรีทําหน้าที่ผู้สําเร็จราชการแทนพระองค์เป็นการชั่วคราวไปพลางก่อน
  ในกรณีที่ประธานองคมนตรีเป็นผู้สําเร็จราชการแทนพระองค์ตาม
วรรคหนึ่ง หรือทําหน้าที่ผู้สําเร็จราชการแทนพระองค์เป็นการชั่วคราวตามวรรคสอง
ให้นํามาตรา 18 วรรคสาม มาใช้บังคับ

มาตรา 23  ในกรณีที่คณะองคมนตรีจะต้องปฏิบัตหิน้าที่ตามมาตรา 17
หรือมาตรา 21 วรรคสอง หรือประธานองคมนตรีจะต้องปฏิบัติหน้าที่ตามมาตรา 18
วรรคหนึ่งหรือวรรคสอง หรือมาตรา 22 วรรคสอง และอยู่ในระหว่างที่ไม่มีประธาน
องคมนตรี หรือมีแต่ไม่สามารถปฏิบัติหน้าที่ได้ ให้คณะองคมนตรีที่เหลืออยู่เลือก
องคมนตรีคนหนึ่งเพื่อทําหน้าที่ประธานองคมนตรี หรือปฏิบัติหน้าที่ตามมาตรา 18
วรรคหนึ่งหรือวรรคสอง หรือตามมาตรา 22 วรรคสาม แล้วแต่กรณี

มาตรา 24  การถวายสัตย์ปฏิญาณต่อพระมหากษัตริย์ตามรัฐธรรมนูญ
หรือกฎหมาย พระมหากษัตริย์จะโปรดเกล้าโปรดกระหม่อมให้กระทําต่อพระรัชทายาท
ซึ่งบรรลุนิติภาวะแล้ว หรือต่อผู้แทนพระองค์ก็ได้
  ในระหว่างที่ยังมิได้ถวายสัตย์ปฏิญาณตามวรรคหนึ่ง ให้ผู้ซึ่งต้องถวายสัตย์
ปฏิญาณปฏิบัติหน้าที่ไปพลางก่อนได้


หมวด 3
สิทธิและเสรีภาพของปวงชนชาวไทย

มาตรา 25  สิทธิและเสรีภาพของปวงชนชาวไทย นอกจาก
ที่บัญญัติคุ้มครองไว้เป็นการเฉพาะในรัฐธรรมนูญแล้ว การใดที่มิได้ห้ามหรือจํากัดไว้
ในรัฐธรรมนูญหรือในกฎหมายอื่น บุคคลย่อมมีสิทธิและเสรีภาพที่จะทําการนั้นได้
และได้รับความคุ้มครองตามรัฐธรรมนูญ ตราบเท่าที่การใช้สิทธิหรือเสรีภาพเช่นว่านั้น
ไม่กระทบกระเทือนหรือเป็นอันตรายต่อความมั่นคงของรัฐ ความสงบเรียบร้อยหรือ
ศีลธรรมอันดีของประชาชน และไม่ละเมิดสิทธิหรือเสรีภาพของบุคคลอื่น

มาตรา 26  การตรากฎหมายที่มีผลเป็นการจํากัดสิทธิหรือเสรีภาพ
ของบุคคล ต้องเป็นไปตามเงื่อนไขที่บัญญัติไว้ในรัฐธรรมนูญ ในกรณีที่รัฐธรรมนูญมิได้
บัญญัติเงื่อนไขไว้ กฎหมายดังกล่าวต้องคํานึงถึงหลักนิติธรรม ไม่เพิ่มภาระหรือจํากัด
สิทธิหรือเสรีภาพของบุคคลเกินสมควรแก่เหตุ หรือจะกระทบต่อศักดิ์ศรีความเป็นมนุษย์
ของบุคคลมิได้ และต้องระบุเหตุผลความจําเป็นในการจํากัดสิทธิและเสรีภาพไว้ด้วย
  กฎหมายตามวรรคหนึ่ง ต้องมีผลใช้บังคับเป็นการทั่วไป ไม่มุ่งหมาย
ให้ใช้บังคับแก่กรณีใดกรณีหนึ่งหรือแก่บุคคลใดบุคคลหนึ่งเป็นการเจาะจง

มาตรา 27  บุคคลย่อมเสมอกันในกฎหมาย มีสิทธิและเสรีภาพและ
ได้รับความคุ้มครองตามกฎหมายเท่าเทียมกัน
  ชายและหญิงมีสิทธิเท่าเทียมกัน
  การเลือกปฏิบัติโดยไม่เป็นธรรมต่อบุคคล ไม่ว่าด้วยเหตุความแตกต่าง
ระหว่างบุคคล เพศ ความพิการ หรือเหตุอื่นใด จะกระทํามิได้
  มาตรการที่รัฐกําหนดขึ้นเพื่อขจัดอุปสรรคหรือส่งเสริมให้บุคคลสามารถ
ใช้สิทธิหรือเสรีภาพได้เช่นเดียวกับบุคคลอื่น หรือเพื่อคุ้มครองหรืออํานวยความสะดวก
ให้แก่เด็ก สตรี ผู้สูงอายุ หรือผู้ด้อยโอกาส ไม่ถือว่าเป็นการเลือกปฏิบัติโดยไม่เป็นธรรม
ตามวรรคสาม
  บุคคลผู้เป็นทหาร ตํารวจ ข้าราชการ เจ้าหน้าที่อื่นของรัฐ และพนักงาน
หรือลูกจ้างขององค์กรของรัฐย่อมมีสิทธิและเสรีภาพเช่นเดียวกับบุคคลทั่วไป เว้นแต่
ที่จํากัดไว้ในกฎหมายเฉพาะในส่วนที่เกี่ยวกับการเมือง สมรรถภาพ วินัย หรือจริยธรรม

มาตรา 28  บุคคลย่อมมีสิทธิและเสรีภาพในชีวิตและร่างกาย
  การจับและการคุมขังบุคคลจะกระทํามิได้ เว้นแต่มีคําสั่งหรือหมาย
ของศาล หรือมีเหตุอย่างอื่นตามที่กฎหมายบัญญัติ
  การค้นตัวบุคคลหรือการกระทําใดอันกระทบกระเทือนต่อสิทธิหรือ
เสรีภาพในชีวิตหรือร่างกายจะกระทํามิได้ เว้นแต่มีเหตุตามที่กฎหมายบัญญัติ
  การทรมาน ทารุณกรรม หรือการลงโทษด้วยวิธีการโหดร้ายหรือ
ไร้มนุษยธรรม จะกระทํามิได้

มาตรา 29  บุคคลไม่ต้องรับโทษอาญา เว้นแต่ได้กระทําการอันกฎหมาย
ที่ใช้อยู่ในเวลาที่กระทํานั้นบัญญัติเป็นความผิดและกําหนดโทษไว้ และโทษที่จะลง
แก่บุคคลนั้นจะหนักกว่าโทษที่บัญญัติไว้ในกฎหมายที่ใช้อยู่ในเวลาที่กระทําความผิดมิได้
  ในคดีอาญา ให้สันนิษฐานไว้ก่อนว่าผู้ต้องหาหรือจําเลยไม่มีความผิด
และก่อนมีคําพิพากษาอันถึงที่สุดแสดงว่าบุคคลใดได้กระทําความผิด จะปฏิบัติต่อ
บุคคลนั้นเสมือนเป็นผู้กระทําความผิดมิได้
  การควบคุมหรือคุมขังผู้ต้องหาหรือจําเลยให้กระทําได้เพียงเท่าที่จําเป็น
เพื่อป้องกันมิให้มีการหลบหนี
  ในคดีอาญา จะบังคับให้บุคคลให้การเป็นปฏิปักษ์ต่อตนเองมิได้
  คําขอประกันผู้ต้องหาหรือจําเลยในคดีอาญา ต้องได้รับการพิจารณา
และจะเรียกหลักประกันจนเกินควรแก่กรณีมิได้ การไม่ให้ประกันต้องเป็นไปตามที่
กฎหมายบัญญัติ

มาตรา 30  การเกณฑ์แรงงานจะกระทํามิได้ เว้นแต่โดยอาศัยอํานาจ
ตามบทบัญญัติแห่งกฎหมายที่ตราขึ้นเพื่อป้องกันภัยพิบัติสาธารณะ หรือในขณะที่มีการ
ประกาศสถานการณ์ฉุกเฉินหรือประกาศใช้กฎอัยการศึก หรือในระหว่างที่ประเทศ
อยู่ในภาวะสงคราม

มาตรา 31  บุคคลย่อมมีเสรีภาพบริบูรณ์ในการถือศาสนา และย่อมมี
เสรีภาพในการปฏิบัติหรือประกอบพิธีกรรมตามหลักศาสนาของตน แต่ต้องไม่เป็น
ปฏิปักษ์ต่อหน้าที่ของปวงชนชาวไทย ไม่เป็นอันตรายต่อความมั่นคงของรัฐ และไม่ขัดต่อ
ความสงบเรียบร้อยหรือศีลธรรมอันดีของประชาชน

มาตรา 32  บุคคลย่อมมีสิทธิในความเป็นอยู่ส่วนตัว เกียรติยศ ชื่อเสียง
และครอบครัว
  การกระทําอันเป็นการละเมิดหรือกระทบต่อสิทธิของบุคคลตามวรรคหนึ่ง
หรือการนําข้อมูลส่วนบุคคลไปใช้ประโยชน์ไม่ว่าในทางใด ๆ จะกระทํามิได้ เว้นแต่
โดยอาศัยอํานาจตามบทบัญญัติแห่งกฎหมายที่ตราขึ้นเพียงเท่าที่จําเป็นที่เป็นประโยชน์
ต่อสาธารณะ

มาตรา 33  บุคคลย่อมมีเสรีภาพในเคหสถาน
  การเข้าไปในเคหสถานโดยปราศจากความยินยอมของผู้ครอบครอง
หรือการค้นเคหสถานหรือที่รโหฐานจะกระทํามิได้ เว้นแต่มีคําสั่งหรือหมายของศาลหรือ
มีเหตุอย่างอื่นตามที่กฎหมายบัญญัติ

มาตรา 34  บุคคลย่อมมีเสรีภาพในการแสดงความคิดเห็น การพูด
การเขียน การพิมพ์ การโฆษณา และการสื่อความหมายโดยวิธีอื่น การจํากัดเสรีภาพ
ดังกล่าวจะกระทํามิได้ เว้นแต่โดยอาศัยอํานาจตามบทบัญญัติแห่งกฎหมายที่ตราขึ้น
เพื่อรักษาความมั่นคงของรัฐ เพื่อคุ้มครองสิทธิหรือเสรีภาพของบุคคลอื่น เพื่อรักษา
ความสงบเรียบร้อยหรือศีลธรรมอันดีของประชาชน เพื่อป้องกันสุขภาพของประชาชน
หรือเพื่อป้องกันมิให้เกิดความแตกแยกหรือเกลียดชังในสังคม
  เสรีภาพทางวิชาการย่อมได้รับความคุ้มครอง แต่การใช้เสรีภาพนั้น
ต้องไม่เป็นการขัดต่อหน้าที่ของปวงชนชาวไทย หรือขัดต่อศีลธรรมอันดีของประชาชน

มาตรา 35  บุคคลซึ่งประกอบอาชีพสื่อมวลชนย่อมมีเสรีภาพในการ
เสนอข่าวสารหรือการแสดงความความคิดเห็นตามจริยธรรมแห่งวิชาชีพ
  การสั่งปิดกิจการหนังสือพิมพ์หรือสื่อมวลชนอื่นเพื่อลิดรอนเสรีภาพ
ตามวรรคหนึ่ง จะกระทํามิได้
  การให้นําข่าวสารหรือข้อความใด ๆ ที่ผู้ประกอบอาชีพสื่อมวลชนจัดทําขึ้น
ไปให้เจ้าหน้าที่ตรวจก่อนนําไปโฆษณาในหนังสือพิมพ์หรือสื่อใด ๆ จะกระทํามิได้ เว้นแต่
จะกระทําในระหว่างเวลาที่ประเทศอยู่ในภาวะสงคราม
  เจ้าของกิจการหนังสือพิมพ์หรือสื่อมวลชนอื่นต้องเป็นบุคคลสัญชาติไทย
  การให้เงินหรือทรัพย์สินอื่นเพื่ออุดหนุนกิจการหนังสือพิมพ์หรือ
สื่อมวลชนอื่นของเอกชน รัฐจะกระทํามิได้  หน่วยงานของรัฐที่ใช้จ่ายเงินหรือทรัพย์สิน
ให้สื่อมวลชน ไม่ว่าเพื่อประโยชน์ในการโฆษณา ประชาสัมพันธ์ หรือเพื่อการอื่นใด
ในทํานองเดียวกัน ต้องเปิดเผยรายละเอียดให้คณะกรรมการตรวจเงินแผ่นดินทราบ
ตามระยะเวลาที่กําหนด และให้ประกาศให้ประชาชนทราบด้วย
  เจ้าหน้าที่ของรัฐซึ่งปฏิบัติหน้าที่สื่อมวลชนย่อมมีเสรีภาพตามวรรคหนึ่ง
แต่ต้องปฏิบัติหน้าที่ให้สอดคล้องกับวัตถุประสงค์และภารกิจของหน่วยงานที่ตนสังกัดอยู่

มาตรา 36  บุคคลย่อมมีเสรีภาพในการติดต่อสื่อสารถึงกันไม่ว่าในทาง
ใด ๆ
  การตรวจ การกัก หรือการเปิดเผยข้อมูลที่บุคคลสื่อสารถึงกัน รวมทั้ง
การกระทําด้วยประการใด ๆ เพื่อให้ล่วงรู้หรือได้มาซึ่งข้อมูลที่บุคคลสื่อสารถึงกัน
จะกระทํามิได้ เว้นแต่มีคําสั่งหรือหมายของศาลหรือมีเหตุอย่างอื่นตามที่กฎหมายบัญญัติ

มาตรา 37  บุคคลย่อมมีสิทธิในทรัพย์สินและการสืบมรดก
  ขอบเขตแห่งสิทธิและการจํากัดสิทธิเช่นว่านี้ ให้เป็นไปตามที่กฎหมาย
บัญญัติ
  การเวนคืนอสังหาริมทรัพย์จะกระทํามิได้ เว้นแต่โดยอาศัยอํานาจ
ตามบทบัญญัติแห่งกฎหมายที่ตราขึ้นเพื่อการอันเป็นสาธารณูปโภค การป้องกันประเทศ
หรือการได้มาซึ่งทรัพยากรธรรมชาติ หรือเพื่อประโยชน์สาธารณะอย่างอื่น และต้องชดใช้
ค่าทดแทนที่เป็นธรรมภายในเวลาอันควรแก่เจ้าของตลอดจนผู้ทรงสิทธิบรรดาที่ได้รับ
ความเสียหายจากการเวนคืน โดยคํานึงถึงประโยชน์สาธารณะ ผลกระทบต่อผู้ถูกเวนคืน
รวมทั้งประโยชน์ที่ผู้ถูกเวนคืนอาจได้รับจากการเวนคืนนั้น
  การเวนคืนอสังหาริมทรัพย์ ให้กระทําเพียงเท่าที่จําเป็นต้องใช้เพื่อการ
ที่บัญญัติไว้ในวรรคสาม เว้นแต่เป็นการเวนคืนเพื่อนําอสังหาริมทรัพย์ที่เวนคืนไปชดเชย
ให้เกิดความเป็นธรรมแก่เจ้าของอสังหาริมทรัพย์ที่ถูกเวนคืนตามที่กฎหมายบัญญัติ
  กฎหมายเวนคืนอสังหาริมทรัพย์ต้องระบุวัตถุประสงค์แห่งการเวนคืน
และกําหนดระยะเวลาการเข้าใช้อสังหาริมทรัพย์ให้ชัดแจ้ง ถ้ามิได้ใช้เพื่อการนั้นภายใน
ระยะเวลาที่กําหนดหรือที่เหลือจากการใช้ประโยชน์ และเจ้าของเดิมหรือทายาท
ประสงค์จะได้คืน ให้คืนแก่เจ้าของเดิมหรือทายาท
  ระยะเวลาการขอคืนและการคืนอสังหาริมทรัพย์ที่ถูกเวนคืนที่มิได้
ใช้ประโยชน์หรือที่เหลือจากการใช้ประโยชน์ให้แก่เจ้าของเดิมหรือทายาท และการ
เรียกคืนค่าทดแทนที่ชดใช้ไป ให้เป็นไปตามที่กฎหมายบัญญัติ
  การตราพระราชบัญญัติเวนคืนอสังหาริมทรัพย์โดยระบุเจาะจง
อสังหาริมทรัพย์หรือเจ้าของอสังหาริมทรัพย์ที่ถูกเวนคืนตามความจําเป็น มิให้ถือว่า
เป็นการขัดต่อมาตรา 26 วรรคสอง

มาตรา 38  บุคคลย่อมมีเสรีภาพในการเดินทางและการเลือกถิ่นที่อยู่
  การจํากัดเสรีภาพตามวรรคหนึ่งจะกระทํามิได้ เว้นแต่โดยอาศัยอํานาจ
ตามบทบัญญัติแห่งกฎหมายที่ตราขึ้นเพื่อความมั่นคงของรัฐ ความสงบเรียบร้อยหรือ
สวัสดิภาพของประชาชน การผังเมือง หรือเพื่อรักษาสถานภาพของครอบครัว
หรือเพื่อสวัสดิภาพของผู้เยาว์

มาตรา 39  การเนรเทศบุคคลสัญชาติไทยออกนอกราชอาณาจักร
หรือห้ามมิให้ผู้มีสัญชาติไทยเข้ามาในราชอาณาจักร จะกระทํามิได้
  การถอนสัญชาติของบุคคลซึ่งมีสัญชาติไทยโดยการเกิด จะกระทํามิได้

มาตรา 40  บุคคลย่อมมีเสรีภาพในการประกอบอาชีพ
  การจํากัดเสรีภาพตามวรรคหนึ่งจะกระทํามิได้ เว้นแต่โดยอาศัยอํานาจ
ตามบทบัญญัติแห่งกฎหมายที่ตราขึ้นเพื่อรักษาความมั่นคงหรือเศรษฐกิจของประเทศ
การแข่งขันอย่างเป็นธรรม การป้องกันหรือขจัดการผูกขาด การคุ้มครองผู้บริโภค
การจัดระเบียบการประกอบอาชีพเพียงเท่าที่จําเป็น หรือเพื่อประโยชน์สาธารณะอย่างอื่น
  การตรากฎหมายเพื่อจัดระเบียบการประกอบอาชีพตามวรรคสอง
ต้องไม่มีลักษณะเป็นการเลือกปฏิบัติหรือก้าวก่ายการจัดการศึกษาของสถาบันการศึกษา

มาตรา 41  บุคคลย่อมมีสิทธิเสนอเรื่องราวร้องทุกข์และฟ้องหน่วยงาน
ของรัฐ
  ขอบเขตแห่งสิทธิและการใช้สิทธิตามวรรคหนึ่ง ให้เป็นไปตามที่กฎหมาย
บัญญัติ

มาตรา 42  บุคคลย่อมมีเสรีภาพในการรวมกันเป็นสมาคม สหกรณ์
สหภาพ องค์กร ชุมชน หรือหมู่คณะอื่น
  การจํากัดเสรีภาพตามวรรคหนึ่งจะกระทํามิได้ เว้นแต่โดยอาศัยอํานาจ
ตามบทบัญญัติแห่งกฎหมายที่ตราขึ้นเพื่อคุ้มครองประโยชน์สาธารณะ เพื่อรักษา
ความสงบเรียบร้อยหรือศีลธรรมอันดีของประชาชน หรือเพื่อการป้องกันหรือขจัดการ
กีดกันหรือการผูกขาด

มาตรา 43  บุคคลและชุมชนย่อมมีสิทธิดําเนินการหรือร่วมกับ
องค์กรปกครองส่วนท้องถิ่นหรือรัฐ ในการอนุรักษ์ ฟื้นฟู หรือส่งเสริมภูมิปัญญาท้องถิ่น
ศิลปะ วัฒนธรรม ขนบธรรมเนียม และจารีตประเพณีอันดีงามของท้องถิ่นและของชาติ

มาตรา 44  บุคคลย่อมมีเสรีภาพในการชุมนุมโดยสงบและปราศจากอาวุธ
  การจํากัดเสรีภาพตามวรรคหนึ่งจะกระทํามิได้ เว้นแต่โดยอาศัยอํานาจ
ตามบทบัญญัติแห่งกฎหมายที่ตราขึ้นเพื่อการรักษาความมั่นคงของรัฐ ความปลอดภัย
สาธารณะ ความสงบเรียบร้อยหรือศีลธรรมอันดีของประชาชน หรือเพื่อคุ้มครองสิทธิหรือ
เสรีภาพของบุคคลอื่น

มาตรา 45  บุคคลย่อมมีเสรีภาพในการรวมกันจัดตั้งพรรคการเมือง
ตามวิถีทางการปกครองระบอบประชาธิปไตยอันมีพระมหากษัตริย์ทรงเป็นประมุข
ตามที่กฎหมายบัญญัติ
  กฎหมายตามวรรคหนึ่งอย่างน้อยต้องมีบทบัญญัติเกี่ยวกับการบริหาร
พรรคการเมืองซึ่งต้องกําหนดให้เป็นไปโดยเปิดเผยและตรวจสอบได้ เปิดโอกาสให้
สมาชิกมีส่วนร่วมอย่างกว้างขวางในการกําหนดนโยบายและการส่งผู้สมัครรับเลือกตั้ง
และกําหนดมาตรการให้สามารถดําเนินการโดยอิสระไม่ถูกครอบงําหรือชี้นําโดยบุคคลใด
ซึ่งมิได้เป็นสมาชิกของพรรคการเมืองนั้น

มาตรา 46  บุคคลจะใช้สิทธิหรือเสรีภาพเพื่อล้มล้างการปกครองระบอบ
ประชาธิปไตยอันมีพระมหากษัตริย์ทรงเป็นประมุข มิได้
  ผู้ใดทราบว่ามีการกระทําตามวรรคหนึ่งย่อมมีสิทธิร้องต่ออัยการสูงสุด
เพื่อร้องขอให้ศาลรัฐธรรมนูญวินิจฉัยสั่งการให้เลิกการกระทําดังกล่าวได้
  ในกรณีที่อัยการสูงสุดมีคําสั่งไม่รับดําเนินการตามที่ร้องขอ
หรือไม่ดําเนินการภายในสามสิบวันนับแต่วันที่ได้รับคําร้องขอ ผู้ร้องขอจะยื่นคําร้อง
โดยตรงต่อศาลรัฐธรรมนูญก็ได้
  การดําเนินการตามมาตรานี้ไม่กระทบต่อการดําเนินคดีอาญาต่อผู้กระทํา
การตามวรรคหนึ่ง


หมวด 4
หน้าที่ของปวงชนชาวไทย

มาตรา 47  บุคคลมีหน้าที่ ดังต่อไปนี้
  (1) พิทักษ์รักษาไว้ซึ่งชาติ ศาสนา พระมหากษัตริย์ และการปกครอง
ระบอบประชาธิปไตยอันมีพระมหากษัตริย์ทรงเป็นประมุข
  (2) ป้องกันประเทศ และรักษาเกียรติภูมิ ผลประโยชน์ของชาติ
และสาธารณสมบัติของแผ่นดิน
  (3) ปฏิบัติตามกฎหมายอย่างเคร่งครัด
  (4) เข้ารับการศึกษาอบรมในการศึกษาภาคบังคับ
  (5) รับราชการทหารตามที่กฎหมายบัญญัติ
  (6) เคารพและไม่ละเมิดสิทธิและเสรีภาพของบุคคลอื่น และไม่กระทําการ
ใดที่อาจก่อให้เกิดความแตกแยกหรือเกลียดชังในสังคม
  (7) ไปใช้สิทธิเลือกตั้งหรือลงประชามตอิย่างอิสระโดยคํานึงถึงประโยชน์
ส่วนรวมของประเทศเป็นสําคัญ
  (8) ร่วมมือและสนับสนุนการอนุรักษ์ และคุ้มครองสิ่งแวดล้อม
  (9) เสียภาษีอากรตามที่กฎหมายบัญญัติ
  (10) ไม่ร่วมมือหรือสนับสนุนการทุจริตและประพฤติมิชอบทุกรูปแบบ


หมวด 5
หน้าที่ของรัฐ

มาตรา 48  รัฐต้องพิทักษ์รักษาไว้ซึ่งสถาบันพระมหากษัตริย์ เอกราช
อธิปไตย บูรณภาพแห่งอาณาเขตและเขตที่ประเทศไทยมีสิทธิอธิปไตย เกียรติภูมิ
และผลประโยชน์ของชาติ ความมั่นคงของรัฐ และความสงบเรียบร้อยของประชาชน
เพื่อประโยชน์แห่งการนี้ รัฐพึงจัดให้มีการทหาร การทูต และการข่าวกรองที่มี
ประสิทธิภาพ ทั้งนี้ ตามความเหมาะสม

มาตรา 49  รัฐต้องดูแลให้มีการปฏิบัติตามและบังคับใช้กฎหมาย
อย่างเคร่งครัด

มาตรา 50  รัฐต้องดําเนินการให้เด็กทุกคนได้รับการศึกษาภาคบังคับ
ที่มีคุณภาพอย่างทั่วถึงโดยไม่เรียกเก็บค่าใช้จ่าย
  รัฐต้องดําเนินการหรือจัดให้มีการศึกษาก่อนวัยเรียนที่มีคุณภาพอย่างทั่วถึง
  รัฐต้องดําเนินการให้ประชาชนได้รับการศึกษาตามความต้องการ
ในระบบต่าง ๆ รวมทั้งการศึกษาตลอดชีวิต และจัดให้มีการร่วมมือกันระหว่างรัฐ
องค์กรปกครองส่วนท้องถิ่น และเอกชนในการจัดการศึกษาทุกระดับ โดยรัฐมีหน้าที่
ดําเนินการ กํากับ ส่งเสริม และสนับสนุนให้การจัดการศึกษาดังกล่าวมีคุณภาพ
ได้มาตรฐานสากล และดําเนินการให้ผู้ด้อยโอกาสได้รับการสนับสนุนค่าใช้จ่าย
ในการศึกษาตามความถนัดของตน ทั้งนี้ ตามกฎหมายว่าด้วยการศึกษาแห่งชาติ
ซึ่งอย่างน้อยต้องมีบทบัญญัติเกี่ยวกับการจัดทําแผนการศึกษาแห่งชาติและการดําเนินการ
และตรวจสอบการดําเนินการให้เป็นไปตามแผนการศึกษาแห่งชาติด้วย

 การศึกษาทั้งปวงต้องมุ่งพัฒนาผู้เรียนให้เป็นคนดี มีวินัย ภูมิใจในชาติ
สามารถเชี่ยวชาญได้ตามความถนัดของตน และมีความรับผิดชอบต่อครอบครัว ชุมชน
สังคม และประเทศชาติ

มาตรา 51  รัฐต้องดําเนินการให้ประชาชนได้รับบริการสาธารณสุข
ที่มีประสิทธิภาพและคุณภาพได้มาตรฐานอย่างทั่วถึง และส่งเสริมสนับสนุนให้มีการพัฒนา
ภูมิปัญญาด้านแพทย์แผนไทยให้เกิดประโยชน์สูงสุด

มาตรา 52  รัฐต้องจัดหรือดําเนินการให้มีสาธารณูปโภคขั้นพื้นฐาน
ที่จําเป็นต่อการดํารงชีวิตของประชาชนอย่างทั่วถึงตามหลักการพัฒนาอย่างยั่งยืน

มาตรา 53  รัฐต้องอนุรักษ์ คุ้มครอง บํารุงรักษา ฟื้นฟู บริหาร
จัดการ และใช้หรือจัดให้มีการใช้ประโยชน์จากทรัพยากรธรรมชาติ สิ่งแวดล้อม
และความหลากหลายทางชีวภาพให้เกิดประโยชน์อย่างยั่งยืน โดยต้องให้ประชาชน
และชุมชนในท้องถิ่นที่เกี่ยวข้องมีส่วนร่วมดําเนินการและได้รับประโยชน์จากการ
ดําเนินการดังกล่าวด้วยตามที่กฎหมายบัญญัติ

มาตรา 54  การดําเนินการใดของรัฐหรือที่รัฐจะอนุญาตให้ผู้ใดดําเนินการ
ถ้าการนั้นอาจก่อให้เกิดผลกระทบต่อความสงบสุข วิถีชีวิตหรือสุขภาพของประชาชนหรือ
ชุมชน หรือสิ่งแวดล้อม รัฐต้องดําเนินการให้ประชาชนที่เกี่ยวข้องมีส่วนร่วมและรับฟัง
ความคิดเห็นของประชาชนที่เกี่ยวข้องเพื่อนํามาประกอบการพิจารณาด้วยตามที่กฎหมาย
บัญญัติ
  ในการดําเนินการตามวรรคหนึ่ง รัฐต้องระมัดระวังให้เกิดผลกระทบ
ต่อประชาชน ชุมชน สิ่งแวดล้อม และความหลากหลายทางชีวภาพน้อยที่สุด และต้อง
ดําเนินการให้มีการเยียวยาความเดือดร้อนหรือเสียหายให้แก่ประชาชนหรือชุมชน
ที่ได้รับผลกระทบอย่างเป็นธรรมและโดยไม่ชักช้า

มาตรา 55  รัฐต้องเปิดเผยข้อมูลข่าวสารของราชการที่มิใช่ข้อมูลเกี่ยวกับ
ความมั่นคงของรัฐหรือเป็นความลับของทางราชการ และต้องจัดให้ประชาชนเข้าถึงข้อมูล
ดังกล่าวโดยสะดวก ทั้งนี้ ตามที่กฎหมายบัญญัติ

มาตรา 56  รัฐต้องรักษาไว้ซึ่งคลื่นความถี่และสิทธิในวงโคจรของ
ดาวเทียมอันเป็นทรัพยากรของชาติ ให้เป็นประโยชน์ของชาติและประชาชน
  การจัดให้มีการใช้ประโยชน์จากคลื่นความถี่หรือสิทธิในวงโคจรตาม
วรรคหนึ่ง ไม่ว่าจะใช้เพื่อส่งวิทยุกระจายเสียง วิทยุโทรทัศน์ และโทรคมนาคม
หรือเพื่อประโยชน์อื่นใด ต้องเป็นไปเพื่อประโยชน์สูงสุดของประชาชน ความมั่นคงของรัฐ
และประโยชน์สาธารณะ รวมตลอดทั้งการให้ประชาชนมีส่วนได้ใช้ประโยชน์ด้วยตามที่
กฎหมายบัญญัติ
  รัฐต้องจัดให้มีองค์กรที่มีความเป็นอิสระในการปฏิบัติหน้าที่ เพื่อรับผิดชอบ
และกํากับการดําเนินการเกี่ยวกับคลื่นความถี่ให้เป็นไปตามวรรคสอง  ในการนี้ องค์กร
ดังกล่าวต้องจัดให้มีมาตรการป้องกันมิให้มีการแสวงหาประโยชน์จากผู้บริโภค
โดยไม่เป็นธรรมหรือสร้างภาระแก่ผู้บริโภคเกินความจําเป็น ป้องกันมิให้คลื่นความถี่
รบกวนกัน รวมตลอดทั้งป้องกันการกระทําที่มีผลเป็นการขัดขวางเสรีภาพในการรับรู้
หรือปิดกั้นการรับรู้ข้อมูลข่าวสารที่ถูกต้องตามความเป็นจริงของประชาชน และป้องกัน
มิให้บุคคลหรือกลุ่มบุคคลใดใช้ประโยชน์จากคลื่นความถี่โดยไม่คํานึงถึงสิทธิของประชาชน
ทั่วไป รวมตลอดทั้งการกําหนดสัดส่วนขั้นต่ําที่ผู้ใช้ประโยชน์จากคลื่นความถี่จะต้อง
ดําเนินการเพื่อประโยชน์สาธารณะ ทั้งนี้ ตามที่กฎหมายบัญญัติ

มาตรา 57  รัฐต้องจัดให้มีมาตรการหรือกลไกในการคุ้มครองสิทธิ
ของผู้บริโภค และส่งเสริมและสนับสนุนให้ผู้บริโภครวมกลุ่มกันเพื่อปกป้องสิทธิของตน

มาตรา 58  รัฐต้องรักษาวินัยการเงินการคลังอย่างเคร่งครัดเพื่อให้ฐานะ
ทางการเงินการคลังของรัฐมเีสถียรภาพและมั่นคงอย่างยั่งยืนตามกฎหมายว่าด้วยวินัย
การเงินการคลังของรัฐ

มาตรา 59  รัฐต้องส่งเสริม สนับสนุน และให้ความรู้แก่ประชาชนถึง
อันตรายที่เกิดจากการทุจริตและประพฤติมิชอบทั้งในภาครัฐและภาคเอกชน และจัดให้มี
มาตรการและกลไกที่มีประสิทธิภาพเพื่อป้องกันและขจัดการทุจริตและประพฤติมิชอบ
ดังกล่าวอย่างเข้มงวด


หมวด 6
แนวนโยบายแห่งรัฐ

มาตรา 60  บทบัญญัติในหมวดนี้เป็นแนวทางให้รัฐดําเนินการ
ตรากฎหมายและกําหนดนโยบายในการบริหารราชการแผ่นดิน ไม่ก่อให้เกิดสิทธิ
ในการฟ้องร้องรัฐ

มาตรา 61  รัฐพึงจัดให้มียุทธศาสตร์ชาติเป็นเป้าหมายการพัฒนา
ของประเทศและเป็นกรอบในการจัดทําแผนต่าง ๆ ให้สอดคล้องและบูรณาการกัน
เพื่อให้เกิดเป็นพลังผลักดันร่วมกันไปสู่เป้าหมายดังกล่าว
  การกําหนดเป้าหมาย ระยะเวลาที่จะบรรลุเป้าหมาย การจัดทํา
และสาระที่พึงมีในยุทธศาสตร์ชาติ ให้เป็นไปตามหลักเกณฑ์และวิธีการที่กฎหมายบัญญัติ
ซึ่งต้องมีบทบัญญัติเกี่ยวกับการมีส่วนร่วมและการรับฟังความคิดเห็นของประชาชน
ทุกภาคส่วนอย่างทั่วถึงด้วย
  ยุทธศาสตร์ชาติ เมื่อได้ประกาศในราชกิจจานุเบกษาแล้ว ให้ใช้บังคับได้

มาตรา 62  รัฐพึงส่งเสริมสัมพันธไมตรีกับนานาประเทศโดยถือหลัก
ความเสมอภาคในการปฏิบัติต่อกัน และไม่แทรกแซงกิจการภายในของกันและกัน
ให้ความร่วมมือกับองค์การระหว่างประเทศ และคุ้มครองผลประโยชน์ของชาติและ
ของคนไทยในต่างประเทศ

มาตรา 63  รัฐพึงอุปถัมภ์และคุ้มครองพระพุทธศาสนาและศาสนาอื่น
  ในการคุ้มครองพระพุทธศาสนาอันเป็นศาสนาที่ประชาชนชาวไทย
ส่วนใหญ่นับถือมาช้านาน รัฐต้องมีมาตรการและกลไกในการป้องกันมิให้มีการ
บ่อนทําลายพระพุทธศาสนาไม่ว่าในรูปแบบใด และพึงส่งเสริมให้พุทธศาสนิกชน
มีส่วนร่วมในการดําเนินมาตรการหรือกลไกดังกล่าว

มาตรา 64  รัฐพึงจัดระบบการบริหารงานในกระบวนการยุติธรรมทุกด้าน
ให้มีประสิทธิภาพ เป็นธรรม และไม่เลือกปฏิบัติ และให้ประชาชนเข้าถึงกระบวนการ
ยุติธรรมได้โดยสะดวก รวดเร็ว และไม่เสียค่าใช้จ่ายสูงเกินสมควร
  รัฐพึงมีมาตรการคุ้มครองเจ้าหน้าที่ของรัฐในกระบวนการยุติธรรม
ให้สามารถปฏิบัติหน้าที่ได้โดยเคร่งครัดปราศจากการแทรกแซงหรือครอบงําใด ๆ
  รัฐพึงให้ความช่วยเหลือทางกฎหมายที่จําเป็นและเหมาะสมแก่ผู้ยากไร้
หรือผู้ด้อยโอกาสในการเข้าถึงกระบวนการยุติธรรม และพึงเยียวยาผู้ได้รับความเสียหาย
ในคดีอาญา ทั้งนี้ ตามที่กฎหมายบัญญัติ

มาตรา 65  รัฐพึงจัดให้มีและส่งเสริมการวิจัยและพัฒนาศิลปวิทยาการ
ให้เกิดความรู้ การพัฒนาการ และนวัตกรรม เพื่อความเข้มแข็งของสังคมและเสริมสร้าง
ความสามารถของคนในชาติ

มาตรา 66  รัฐพึงอนุรักษ์และส่งเสริมภูมิปัญญาท้องถิ่น ศิลปะ วัฒนธรรม
ขนบธรรมเนียม และจารีตประเพณีอันดีงามของท้องถิ่นและของชาติ และพึงจดัให้มีพื้นที่
สาธารณะสําหรับกิจกรรมที่เกี่ยวข้อง รวมทั้งส่งเสริมและสนับสนุนให้ประชาชน ชุมชน
และองค์กรปกครองส่วนท้องถิ่นได้ใช้สิทธิและมีส่วนร่วมในการดําเนินการด้วย

มาตรา 67  รัฐพึงส่งเสริมและให้ความคุ้มครองชาวไทยกลุ่มชาติพันธุ์
ต่าง ๆ ให้มีสิทธิดํารงชีวิตในสังคมตามวัฒนธรรม ประเพณี และวิถีชีวิตดั้งเดิมตาม
ความสมัครใจได้อย่างสงบสุข ไม่ถูกรบกวน  ทั้งนี้ เท่าที่ไม่เป็นการขัดต่อความสงบ
เรียบร้อยหรือศีลธรรมอันดีของประชาชนหรือเป็นอันตรายต่อความมั่นคงของรัฐ
หรือสุขภาพอนามัย

มาตรา 68  รัฐพึงเสริมสร้างความเข้มแข็งของครอบครัวอันเป็น
องค์ประกอบพื้นฐานที่สําคัญของสังคม รวมตลอดทั้งส่งเสริมและพัฒนาการสร้างเสริม
สุขภาพเพื่อให้ประชาชนมีสุขภาพที่แข็งแรงและมีจิตใจเข้มแข็ง รวมตลอดทั้งส่งเสริม
และพัฒนาการกีฬาให้ไปสู่ความเป็นเลิศและเกิดประโยชน์สูงสุดแก่ประชาชน
  รัฐพึงให้ความช่วยเหลือเด็ก เยาวชน สตรี ผู้สูงอายุ ผู้พิการ และผู้ยากไร้
ให้สามารถดํารงชีวิตได้อย่างมีคุณภาพ และคุ้มครองป้องกันมิให้บุคคลดังกล่าว
ถูกใช้ความรุนแรงหรือปฏิบัติอย่างไม่เป็นธรรม รวมตลอดทั้งให้การบําบัด ฟื้นฟูและ
เยียวยาผู้ถูกกระทําการดังกล่าว

มาตรา 69  รัฐพึงจัดให้มีมาตรการหรือกลไกที่ช่วยให้เกษตรกรประกอบ
เกษตรกรรมได้อย่างมีประสิทธิภาพ ได้ผลผลิตที่มีปริมาณและคุณภาพสูง มีความปลอดภัย
โดยใช้ต้นทุนต่ํา และสามารถแข่งขันในตลาดได้

มาตรา 70  รัฐพึงส่งเสริมให้ประชาชนมีความสามารถในการทํางาน
โดยเหมาะสมกับศักยภาพและวัย และพึงคุ้มครองผู้ใช้แรงงานให้ได้รับความปลอดภัย
ในการทํางาน โดยได้รับสวัสดิการ รายได้ และสิทธิประโยชน์อื่นที่เหมาะสมแก่
การดํารงชีพ และพึงจัดให้มีหรือส่งเสริมการออมเพื่อการดํารงชีพเมื่อพ้นวัยทํางาน

มาตรา 71  รัฐพึงจัดระบบเศรษฐกิจให้ประชาชนมีโอกาสได้รับประโยชน์
จากความเจริญเติบโตทางเศรษฐกิจไปพร้อมกันอย่างทั่วถึง เป็นธรรม และยั่งยืน
สามารถพึ่งพาตนเองได้ตามหลักปรัชญาของเศรษฐกิจพอเพียง ขจัดการผูกขาดทาง
เศรษฐกิจที่ไม่เป็นธรรม และพัฒนาความสามารถในการแข่งขันทางเศรษฐกิจของ
ประชาชนและประเทศ
  รัฐต้องไม่ประกอบกิจการที่มีลักษณะเป็นการแข่งขันกับเอกชน เว้นแต่
กรณีที่มีความจําเป็นเพื่อประโยชน์ในการรักษาความมั่นคงของรัฐ การรักษาผลประโยชน์
ส่วนรวม การจัดให้มีสาธารณูปโภค หรือการจัดทําบริการสาธารณะ

มาตรา 72  รัฐพึงพัฒนาระบบการบริหารราชการแผ่นดินและงาน
ของรัฐอย่างอื่น รวมตลอดทั้งการบริการประชาชน ให้มีประสิทธิภาพ สะดวก รวดเร็ว
และไม่เลือกปฏิบัติตามหลักการบริหารกิจการบ้านเมืองที่ดี
  การบริหารงานบุคคลของหน่วยงานของรัฐ ต้องเป็นไปตามระบบคุณธรรม
ตามที่กฎหมายบัญญัติ ทั้งนี้ กฎหมายดังกล่าวอย่างน้อยต้องมีมาตรการป้องกันมิให้ผู้ใด
ใช้อํานาจหรือกระทําการโดยมิชอบที่เป็นการก้าวก่ายหรือแทรกแซงการปฏิบัติหน้าที่
หรือกระบวนการแต่งตั้งหรือการพิจารณาความดีความชอบของเจ้าหน้าที่ของรัฐ
  รัฐพึงจัดให้มีมาตรฐานทางจริยธรรม เพื่อให้หน่วยงานของรัฐใช้เป็นหลัก
ในการกําหนดประมวลจริยธรรมสําหรับเจ้าหน้าที่ของรัฐในหน่วยงานนั้น ๆ ซึ่งต้อง
ไม่ต่ํากว่ามาตรฐานทางจริยธรรมดังกล่าว

มาตรา 73  รัฐพึงจัดให้มีกฎหมายเพียงเท่าที่จําเป็น และพึงยกเลิก
หรือปรับปรุงกฎหมายที่หมดความจําเป็นหรือไม่สอดคล้องกับสภาพการณ์ หรือที่เป็น
อุปสรรคต่อการดํารงชีวิตหรือการประกอบอาชีพที่ไม่จําเป็นโดยเร็ว เพื่อไม่ให้เป็นภาระ
แก่ประชาชน


หมวด 7
รัฐสภา


ส่วนที่ 1
บททั่วไป

มาตรา 74  รัฐสภาประกอบด้วยสภาผู้แทนราษฎรและวุฒิสภา
  รัฐสภาจะประชุมร่วมกันหรือแยกกัน ย่อมเป็นไปตามบทบัญญัติ
แห่งรัฐธรรมนูญ
  บุคคลจะเป็นสมาชิกสภาผู้แทนราษฎรและสมาชิกวุฒิสภาในขณะเดียวกัน
มิได้

มาตรา 75  ประธานสภาผู้แทนราษฎรเป็นประธานรัฐสภา ประธาน
วุฒิสภาเป็นรองประธานรัฐสภา
  ในกรณีที่ไม่มีประธานสภาผู้แทนราษฎร หรือประธานสภาผู้แทนราษฎร
ไม่อยู่หรือไม่สามารถปฏิบัติหน้าที่ประธานรัฐสภาได้ ให้ประธานวุฒิสภาทําหน้าที่ประธาน
รัฐสภาแทน
  ในระหว่างที่ประธานวุฒิสภาต้องทําหน้าที่ประธานรัฐสภาตามวรรคสอง
แต่ไม่มีประธานวุฒิสภา ให้รองประธานวุฒิสภาทําหน้าที่ประธานรัฐสภา ถ้าไม่มี
รองประธานวุฒิสภา ให้สมาชิกวุฒิสภาซึ่งมีอายุมากที่สุดในขณะนั้นทําหน้าที่ประธาน
รัฐสภา และให้ดําเนินการเลือกประธานวุฒิสภาโดยเร็ว
  ประธานรัฐสภามีหน้าที่และอํานาจตามรัฐธรรมนูญ และดําเนินกิจการ
ของรัฐสภาในกรณีประชุมร่วมกันให้เป็นไปตามข้อบังคับ
  ประธานรัฐสภาและผู้ทําหน้าที่แทนประธานรัฐสภาต้องวางตนเป็นกลาง
ในการปฏิบัติหน้าที่
  รองประธานรัฐสภามีหน้าที่และอํานาจตามรัฐธรรมนูญ และตามที่ประธาน
รัฐสภามอบหมาย

มาตรา 76  ร่างพระราชบัญญัติประกอบรัฐธรรมนูญและร่างพระราช
บัญญัติจะตราขึ้นเป็นกฎหมายได้ก็แต่โดยคําแนะนําและยินยอมของรัฐสภา
  ภายใต้บังคับมาตรา 140 ร่างพระราชบัญญัติประกอบรัฐธรรมนูญและ
ร่างพระราชบัญญัติที่ได้รับความเห็นชอบของรัฐสภาแล้ว ให้นายกรัฐมนตรีนําขึ้นทูลเกล้า
ทูลกระหม่อมถวายเพื่อพระมหากษัตริย์ทรงลงพระปรมาภิไธย และเมื่อประกาศ
ในราชกิจจานุเบกษาแล้ว ให้ใช้บังคับเป็นกฎหมายได้

มาตรา 77  สมาชิกสภาผู้แทนราษฎรหรือสมาชิกวุฒิสภา จํานวน
ไม่น้อยกว่าหนึ่งในสิบของจํานวนสมาชิกทั้งหมดเท่าที่มีอยู่ของแต่ละสภา มีสิทธิเข้าชื่อ
ร้องต่อประธานแห่งสภาที่ตนเป็นสมาชิก ว่าสมาชิกภาพของสมาชิกคนใดคนหนึ่ง
แห่งสภานั้นสิ้นสุดลงตามมาตรา 96 (3) (4) (5) (6) (7) (8) (9) (11) หรือ (13)
หรือมาตรา 106 (3) (4) (5) (7) หรือ (8) แล้วแต่กรณี และให้ประธานแห่งสภาที่ได้รับ
คําร้อง ส่งคําร้องนั้นไปยังศาลรัฐธรรมนูญเพื่อวินิจฉัยว่าสมาชิกภาพของสมาชิกผู้นั้น
สิ้นสุดลงหรือไม่
  เมื่อได้รับเรื่องไว้พิจารณา หากปรากฏเหตุอันควรสงสัยว่าสมาชิกผู้ถูกร้อง
มีกรณีตามที่ถูกร้อง ให้ศาลรัฐธรรมนูญมีคําสั่งให้สมาชิกผู้ถูกร้องหยุดปฏิบัติหน้าที่
จนกว่าศาลรัฐธรรมนูญจะมีคําวินิจฉัย และเมื่อศาลรัฐธรรมนูญมีคําวินิจฉัยแล้ว
ให้ศาลรัฐธรรมนูญแจ้งคําวินิจฉัยนั้นไปยังประธานแห่งสภาที่ได้รับคําร้องตามวรรคหนึ่ง
ในกรณีที่ศาลรัฐธรรมนูญวินิจฉัยว่าสมาชิกภาพของสมาชิกผู้ถูกร้องสิ้นสุดลง ให้ผู้นั้น
พ้นจากตําแหน่งนับแต่วันที่หยุดปฏิบัติหน้าที่ แต่ไม่กระทบต่อกิจการที่ผู้นั้นได้กระทํา
ไปก่อนพ้นจากตําแหน่ง
  ในกรณีที่คณะกรรมการการเลือกตั้งเห็นว่าสมาชิกภาพของสมาชิก
สภาผู้แทนราษฎรหรือสมาชิกวุฒิสภาคนใดคนหนึ่งมีเหตุสิ้นสุดลงตามวรรคหนึ่ง ให้ส่งเรื่อง
ไปยังศาลรัฐธรรมนูญเพื่อวินิจฉัยตามวรรคหนึ่งได้ด้วย


ส่วนที่ 2
สภาผู้แทนราษฎร

มาตรา 78  สภาผู้แทนราษฎรประกอบด้วยสมาชิกจํานวนห้าร้อยคน ดังนี้
  (1) สมาชิกซึ่งมาจากการเลือกตั้งแบบแบ่งเขตเลือกตั้งจํานวนสามร้อย
ห้าสิบคน
  (2) สมาชิกซึ่งมาจากบัญชีรายชื่อของพรรคการเมืองจํานวนหนึ่งร้อย
ห้าสิบคน
  ในกรณีที่ตําแหน่งสมาชิกสภาผู้แทนราษฎรว่างลงไม่ว่าด้วยเหตุใด
และยังไม่มีการเลือกตั้งหรือประกาศชื่อสมาชิกสภาผู้แทนราษฎรขึ้นแทนตําแหน่งที่ว่าง
ให้สภาผู้แทนราษฎรประกอบด้วยสมาชิกสภาผู้แทนราษฎรเท่าที่มีอยู่
  ในกรณีมีเหตุใด ๆ ที่ทําให้สมาชิกสภาผู้แทนราษฎรแบบบัญชีรายชื่อ
มีจํานวนไม่ถึงหนึ่งร้อยห้าสิบคน ให้สมาชิกแบบบัญชีรายชื่อประกอบด้วยสมาชิกเท่าที่มีอยู่

มาตรา 79  ในการเลือกตั้งทั่วไป เมื่อมีสมาชิกสภาผู้แทนราษฎร
ได้รับเลือกตั้งถึงร้อยละเก้าสิบห้าของจํานวนสมาชิกสภาผู้แทนราษฎรทั้งหมดแล้ว
หากมีความจําเป็นจะต้องเรียกประชุมรัฐสภา ก็ให้ดําเนินการเรียกประชุมรัฐสภาได้
โดยให้ถือว่าสภาผู้แทนราษฎรประกอบด้วยสมาชิกเท่าที่มีอยู่ แต่ต้องดําเนินการให้มี
สมาชิกสภาผู้แทนราษฎรให้ครบตามจํานวนตามมาตรา 78 โดยเร็ว  ในกรณีเช่นนี้
ให้สมาชิกสภาผู้แทนราษฎรดังกล่าวอยู่ในตําแหน่งได้เพียงเท่าอายุของสภาผู้แทนราษฎร
ที่เหลืออยู่

มาตรา 80  สมาชิกสภาผู้แทนราษฎรซึ่งมาจากการเลือกตั้งแบบ
แบ่งเขตเลือกตั้งให้ใช้วิธีออกเสียงลงคะแนนโดยตรงและลับ โดยให้แต่ละเขตเลือกตั้ง
มีสมาชิกสภาผู้แทนราษฎรได้เขตละหนึ่งคน และผู้มีสิทธิเลือกตั้งมีสิทธิออกเสียง
ลงคะแนนเลือกตั้งได้คนละหนึ่งคะแนน โดยจะลงคะแนนเลือกผู้สมัครรับเลือกตั้งผู้ใด
หรือจะลงคะแนนไม่เลือกผู้ใดเลยก็ได้
  ให้ผู้สมัครรับเลือกตั้งที่ได้รับคะแนนสูงสุดและมีคะแนนสูงกว่าคะแนนเสียง
ที่ไม่เลือกผู้ใด เป็นผู้ได้รับเลือกตั้ง
  หลักเกณฑ์ วิธีการ และเงื่อนไขในการสมัครรับเลือกตั้ง การออกเสียง
ลงคะแนน การนับคะแนน การรวมคะแนน การประกาศผลการเลือกตั้ง และการอื่น
ที่เกี่ยวข้อง ให้เป็นไปตามพระราชบัญญัติประกอบรัฐธรรมนูญว่าด้วยการเลือกตั้ง
สมาชิกสภาผู้แทนราษฎร
  ให้คณะกรรมการการเลือกตั้งประกาศผลการเลือกตั้งเมื่อตรวจสอบ
เบื้องต้นแล้วมีเหตุอันควรเชื่อว่าผลการเลือกตั้งเป็นไปโดยสุจริตและเที่ยงธรรม
และมีจํานวนไม่น้อยกว่าร้อยละเก้าสิบห้าของเขตเลือกตั้งทั้งหมด ซึ่งคณะกรรมการ
การเลือกตั้งต้องตรวจสอบเบื้องต้นและประกาศผลการเลือกตั้งให้แล้วเสร็จโดยเร็ว
ซึ่งต้องไม่ช้ากว่าหกสิบวันนับแต่วันเลือกตั้ง ทั้งนี้ การประกาศผลดังกล่าวไม่เป็นการ
ตัดหน้าที่และอํานาจของคณะกรรมการการเลือกตั้งที่จะดําเนินการสืบสวน ไต่สวน
หรือวินิจฉัยกรณีมีเหตุอันควรสงสัยว่ามีการกระทําการทุจริต หรือไม่เป็นไปโดยสุจริต
และเที่ยงธรรม ไม่ว่าจะได้ประกาศผลการเลือกตั้งแล้วหรือไม่ก็ตาม

มาตรา 81  การกําหนดจํานวนผู้แทนราษฎรที่แต่ละจังหวัดจะพึงมี
และการแบ่งเขตเลือกตั้ง ให้ดําเนินการตามวิธีการ  ดังต่อไปนี้
  (1) ให้ใช้จํานวนราษฎรทั้งประเทศตามหลักฐานการทะเบียนราษฎร
ที่ประกาศในปีสุดท้ายก่อนปีที่มีการเลือกตั้ง เฉลี่ยด้วยจํานวนสมาชิกสภาผู้แทนราษฎร
สามร้อยห้าสิบคน จํานวนที่ได้รับให้ถือว่าเป็นจํานวนราษฎรต่อสมาชิกหนึ่งคน
  (2) จังหวัดใดมีราษฎรไม่ถึงเกณฑ์จํานวนราษฎรต่อสมาชิกหนึ่งคนตาม (1)
ให้มีสมาชิกสภาผู้แทนราษฎรในจังหวัดนั้นได้หนึ่งคน โดยให้ถือเขตจังหวัดเป็นเขตเลือกตั้ง
  (3) จังหวัดใดมีราษฎรเกินจํานวนราษฎรต่อสมาชิกหนึ่งคน ให้มี
สมาชิกสภาผู้แทนราษฎรในจังหวัดนั้นเพิ่มขึ้นอีกหนึ่งคนทุกจํานวนราษฎรที่ถึงเกณฑ์
จํานวนราษฎรต่อสมาชิกหนึ่งคน
  (4) เมื่อได้จํานวนสมาชิกสภาผู้แทนราษฎรของแต่ละจังหวัดตาม (2)
และ (3) แล้ว ถ้าจํานวนสมาชิกสภาผู้แทนราษฎรยังไม่ครบสามร้อยห้าสิบคน จังหวัดใด
มีเศษที่เหลือจากการคํานวณตาม (3) มากที่สุด ให้จังหวัดนั้นมีสมาชิกสภาผู้แทนราษฎร
เพิ่มขึ้นอีกหนึ่งคน และให้เพิ่มสมาชิกสภาผู้แทนราษฎรตามวิธีการดังกล่าวแก่จังหวัด
ที่มีเศษที่เหลือจากการคํานวณนั้นในลําดับรองลงมาตามลําดับจนครบจํานวนสามร้อย
ห้าสิบคน
  (5) จังหวัดใดมีการเลือกตั้งสมาชิกสภาผู้แทนราษฎรได้เกินหนึ่งคน
ให้แบ่งเขตจังหวัดออกเป็นเขตเลือกตั้งเท่าจํานวนสมาชิกสภาผู้แทนราษฎรที่พึงมี
โดยต้องแบ่งพื้นที่ของเขตเลือกตั้งแต่ละเขตให้ตดิต่อกัน และต้องจัดให้มีจํานวนราษฎร
ในแต่ละเขตใกล้เคียงกัน

มาตรา 82  ผู้สมัครรับเลือกตั้งสมาชิกสภาผู้แทนราษฎรแบบแบ่งเขต
เลือกตั้งต้องเป็นผู้ซึ่งพรรคการเมืองที่ตนเป็นสมาชิกส่งสมัครรับเลือกตั้ง และจะสมัคร
รับเลือกตั้งเกินหนึ่งเขตมิได้
  เมื่อมีการสมัครรับเลือกตั้งแล้ว ผู้สมัครรับเลือกตั้งหรือพรรคการเมือง
จะถอนการสมัครรับเลือกตั้งหรือเปลี่ยนแปลงผู้สมัครรับเลือกตั้งได้เฉพาะกรณีผู้สมัคร
ตายหรือขาดคุณสมบัติหรือมีลักษณะต้องห้าม และเป็นกรณีที่เปลี่ยนแปลงก่อนปิดการ
รับสมัครรับเลือกตั้ง

มาตรา 83  ในการเลือกตั้งทั่วไป ให้พรรคการเมืองที่ส่งผู้สมัครรับเลือกตั้ง
แจ้งรายชื่อบุคคลซึ่งพรรคการเมืองนั้นมีมติว่าจะเสนอให้สภาผู้แทนราษฎรเพื่อพิจารณา
ให้ความเห็นชอบแต่งตั้งเป็นนายกรัฐมนตรี ไม่เกินสามรายชื่อ ต่อคณะกรรมการ
การเลือกตั้งก่อนปิดการรับสมัครรับเลือกตั้ง และให้คณะกรรมการการเลือกตั้งประกาศ
รายชื่อบุคคลดังกล่าวให้ประชาชนทราบ และให้นํามาตรา 82 วรรคสอง มาใช้บังคับ
โดยอนุโลม
  พรรคการเมืองจะไม่เสนอรายชื่อบุคคลตามวรรคหนึ่งก็ได้

มาตรา 84  การเสนอชื่อบุคคลตามมาตรา 83 ต้องเป็นไปตามหลักเกณฑ์
ดังต่อไปนี้
  (1) ต้องมีหนังสือยินยอมของบุคคลซึ่งได้รับการเสนอชื่อ โดยมีรายละเอียด
ตามที่คณะกรรมการการเลือกตั้งกําหนด
  (2) ผู้ได้รับการเสนอชื่อต้องเป็นผู้มีคุณสมบัติและไม่มลัีกษณะ
ต้องห้ามที่จะเป็นรัฐมนตรีตามมาตรา 155 และไม่เคยทําหนังสือยินยอมตาม (1)
ให้พรรคการเมืองอื่นในการเลือกตั้งคราวนั้น
  การเสนอชื่อบุคคลใดที่มิได้เป็นไปตามวรรคหนึ่ง ให้ถือว่าไม่มีการเสนอชื่อ
บุคคลนั้น

มาตรา 85  พรรคการเมืองใดส่งผู้สมัครรับเลือกตั้งแบบแบ่งเขต
เลือกตั้งแล้ว ให้มีสิทธิส่งผู้สมัครรับเลือกตั้งแบบบัญชีรายชื่อได้
  การส่งผู้สมัครรับเลือกตั้งแบบบัญชีรายชื่อ ให้พรรคการเมืองจัดทํา
บัญชีรายชื่อพรรคละหนึ่งบัญชี โดยผู้สมัครรับเลือกตั้งของแต่ละพรรคต้องไม่ซ้ํากัน
และไม่ซ้ํากับรายชื่อผู้สมัครรับเลือกตั้งแบบแบ่งเขตเลือกตั้ง โดยส่งบัญชีรายชื่อดังกล่าว
ให้คณะกรรมการการเลือกตั้งก่อนปิดการรับสมัครรับเลือกตั้งสมาชิกสภาผู้แทนราษฎร
แบบแบ่งเขตเลือกตั้ง
  การจัดทําบัญชีรายชื่อตามวรรคสอง ต้องให้สมาชิกของพรรคการเมือง
มีส่วนร่วมในการพิจารณาด้วย โดยต้องคํานึงถึงผู้สมัครจากภูมิภาคต่าง ๆ และความ
เท่าเทียมกันระหว่างชายและหญิง

มาตรา 86  การคํานวณหาสมาชิกสภาผู้แทนราษฎรแบบบัญชีรายชื่อของ
แต่ละพรรคการเมือง ให้ดําเนินการตามหลักเกณฑ์  ดังต่อไปนี้
  (1) นําคะแนนรวมทั้งประเทศที่พรรคการเมืองทุกพรรคที่ส่งผู้สมัคร
รับเลือกตั้งแบบบัญชีรายชื่อได้รับจากการเลือกตั้งแบบแบ่งเขตเลือกตั้งหารด้วยห้าร้อย
อันเป็นจํานวนสมาชิกทั้งหมดของสภาผู้แทนราษฎร
  (2) นําผลลัพธ์ตาม (1) ไปหารจํานวนคะแนนรวมทั้งประเทศของ
พรรคการเมืองแต่ละพรรคที่ได้รับจากการเลือกตั้งสมาชิกสภาผู้แทนราษฎรแบบ
แบ่งเขตเลือกตั้งทุกเขต จํานวนที่ได้รับให้ถือเป็นจํานวนสมาชิกสภาผู้แทนราษฎร
ที่พรรคการเมืองนั้นจะพึงมีได้
  (3) นําจํานวนสมาชิกสภาผู้แทนราษฎรที่พรรคการเมืองจะพึงมีได้
ลบด้วยจํานวนสมาชิกสภาผู้แทนราษฎรแบบแบ่งเขตเลือกตั้งทั้งหมดที่พรรคการเมืองนั้น
ได้รับเลือกตั้ง ในทุกเขตเลือกตั้ง ผลลัพธ์คือจํานวนสมาชิกสภาผู้แทนราษฎรแบบบัญชี
รายชื่อที่พรรคการเมืองนั้นจะได้รับ
  (4) ถ้าพรรคการเมืองใดมีผู้ได้รับเลือกตั้งเป็นสมาชิกสภาผู้แทนราษฎร
แบบแบ่งเขตเลือกตั้งเท่ากับหรือสูงกว่าจํานวนสมาชิกสภาผู้แทนราษฎรที่พรรคการเมือง
นั้นจะพึงมีได้ตาม (2) ให้พรรคการเมืองนั้นมีสมาชิกสภาผู้แทนราษฎรตามจํานวนที่ได้รับ
จากการเลือกตั้งแบบแบ่งเขตเลือกตั้ง และไม่มีสิทธิได้รับการจัดสรรสมาชิกสภาผู้แทน
ราษฎรแบบบัญชีรายชื่อ และให้นําจํานวนสมาชิกสภาผู้แทนราษฎรแบบบัญชีรายชื่อ
ทั้งหมดไปจัดสรรให้แก่พรรคการเมืองที่มีจํานวนสมาชิกสภาผู้แทนราษฎรแบบแบ่งเขต
เลือกตั้งต่ํากว่าจํานวนสมาชิกสภาผู้แทนราษฎรที่พรรคการเมืองนั้นจะพึงมีตาม (2)
ตามอัตราส่วน แต่ต้องไม่มีผลให้พรรคการเมืองใดดังกล่าวมีสมาชิกสภาผู้แทนราษฎร
เกินจํานวนที่จะพึงมีตาม (2)
  (5) เมื่อได้จํานวนผู้ได้รับเลือกตั้งแบบบัญชีรายชื่อของแต่ละพรรคการเมือง
แล้ว ให้ผู้สมัครตามลําดับหมายเลขในบัญชีรายชื่อสมาชิกสภาผู้แทนราษฎรแบบบัญชี
รายชื่อของพรรคการเมืองนั้น เป็นผู้ได้รับเลือกตั้งเป็นสมาชิกสภาผู้แทนราษฎร
  ในกรณีที่ผู้สมัครรับเลือกตั้งผู้ใดตายภายหลังวันปิดรับสมัครรับเลือกตั้ง
แต่ก่อนเวลาปิดการลงคะแนนในวันเลือกตั้ง ให้นําคะแนนที่มีผู้ลงคะแนนให้มาคํานวณ
ตาม (1) และ (2) ด้วย
  การนับคะแนน หลักเกณฑ์และวิธีการคํานวณ การคิดอัตราส่วน
และการประกาศผลการเลือกตั้ง ให้เป็นไปตามพระราชบัญญัติประกอบรัฐธรรมนูญว่าด้วย
การเลือกตั้งสมาชิกสภาผู้แทนราษฎร

มาตรา 87  เขตเลือกตั้งที่ไม่มีผู้สมัครรับเลือกตั้งรายใดได้รับคะแนนเสียง
เลือกตั้งมากกว่าคะแนนเสียงที่ไม่เลือกผู้ใดเป็นสมาชิกสภาผู้แทนราษฎรในเขตเลือกตั้งนั้น
ให้จัดให้มีการเลือกตั้งใหม่ และมิให้นับคะแนนที่ผู้สมัครแต่ละคนได้รับไปใช้ในการคํานวณ
ตามมาตรา 86  ในกรณีเช่นนี้ ผู้สมัครทุกรายนั้นไม่มีสิทธิสมัครรับเลือกตั้งในการเลือกตั้ง
ทั่วไปครั้งนั้นอีก และให้คณะกรรมการการเลือกตั้งดําเนินการให้มีการรับสมัครผู้สมัคร
รับเลือกตั้งใหม่

มาตรา 88  ในกรณีที่การเลือกตั้งทั่วไปที่ต้องมีการเลือกตั้งแบบ
แบ่งเขตเลือกตั้งใหม่ในบางเขตหรือบางหน่วยเลือกตั้งก่อนประกาศผลการเลือกตั้ง
หรือการเลือกตั้งยังไม่แล้วเสร็จหรือยังไม่มีการประกาศผลการเลือกตั้งครบทุกเขตเลือกตั้ง
ไม่ว่าด้วยเหตุใด การคํานวณจํานวนสมาชิกสภาผู้แทนราษฎรที่แต่ละพรรคการเมืองพึงมี
และจํานวนสมาชิกสภาผู้แทนราษฎรแบบบัญชีรายชื่อที่แต่ละพรรคการเมืองพึงได้รับ
ให้เป็นไปตามหลักเกณฑ์ วิธีการ และเงื่อนไขที่บัญญัติไว้ในพระราชบัญญัติประกอบ
รัฐธรรมนูญว่าด้วยการเลือกตั้งสมาชิกสภาผู้แทนราษฎร
  ในกรณีที่ผลการคํานวณตามวรรคหนึ่งทําให้จํานวนสมาชิกสภาผู้แทน
ราษฎรแบบบัญชีรายชื่อของพรรคการเมืองใดลดลง ให้สมาชิกสภาผู้แทนราษฎรแบบบัญชี
รายชื่อของพรรคการเมืองนั้นในลําดับท้ายตามลําดับพ้นจากตําแหน่ง แต่ไม่กระทบต่อ
กิจการใดที่ผู้นั้นได้ทําไปแล้ว

มาตรา 89  ภายในหนึ่งปีหลังจากวันเลือกตั้งอันเป็นการเลือกตั้งทั่วไป
ถ้าต้องมีการเลือกตั้งสมาชิกสภาผู้แทนราษฎรแบบแบ่งเขตเลือกตั้งในเขตเลือกตั้งใด
ขึ้นใหม่ เพราะเหตุที่การเลือกตั้งในเขตเลือกตั้งนั้นมิได้เป็นไปโดยสุจริตและเที่ยงธรรม
ให้นํามาตรา 88 มาใช้บังคับโดยอนุโลม
  การเลือกตั้งสมาชิกสภาผู้แทนราษฎรแทนตําแหน่งที่ว่างไม่ว่าด้วยเหตุใด
ภายหลังพ้นเวลาหนึ่งปีนับแต่วันเลือกตั้งทั่วไป มิให้มีผลกระทบกับการคํานวณ
สมาชิกสภาผู้แทนราษฎรที่แต่ละพรรคการเมืองจะพึงมีตามมาตรา 86

มาตรา 90  บุคคลผู้มีคุณสมบัติดังต่อไปนี้เป็นผู้มีสิทธิเลือกตั้ง
  (1) มีสัญชาติไทย แต่บุคคลผู้มีสัญชาติไทยโดยการแปลงสัญชาติ
ต้องได้สัญชาติไทยมาแล้วไม่น้อยกว่าห้าปี
  (2) มีอายุไม่ต่ํากว่าสิบแปดปีในวันเลือกตั้ง
  (3) มีชื่ออยู่ในทะเบียนบ้านในเขตเลือกตั้งมาแล้วเป็นเวลาไม่น้อยกว่า
เก้าสิบวันนับถึงวันเลือกตั้ง
  ผู้มีสิทธิเลือกตั้งซึ่งอยู่นอกเขตเลือกตั้งที่ตนมีชื่ออยู่ในทะเบียนบ้าน
หรือมีชื่ออยู่ในทะเบียนบ้านในเขตเลือกตั้งเป็นเวลาน้อยกว่าเก้าสิบวันนับถึงวันเลือกตั้ง
หรือมีถิ่นที่อยู่นอกราชอาณาจักร จะขอลงทะเบียนเพื่อออกเสียงลงคะแนนเลือกตั้ง
นอกเขตเลือกตั้ง ณ สถานที่ และตามวันเวลา วิธีการ และเงื่อนไขที่บัญญัติไว้ใน
พระราชบัญญัติประกอบรัฐธรรมนูญว่าด้วยการเลือกตั้งสมาชิกสภาผู้แทนราษฎรก็ได้
  ผู้มีสิทธิเลือกตั้งซึ่งไม่ไปใช้สิทธิเลือกตั้งโดยมิได้แจ้งเหตุอันสมควร
ตามพระราชบัญญัติประกอบรัฐธรรมนูญว่าด้วยการเลือกตั้งสมาชิกสภาผู้แทนราษฎร
อาจถูกจํากัดสิทธิบางประการตามที่กฎหมายบัญญัติ

มาตรา 91  บุคคลผู้มีลักษณะดังต่อไปนี้ในวันเลือกตั้ง เป็นบุคคลต้องห้าม
มิให้ใช้สิทธิเลือกตั้ง
  (1) เป็นภิกษุ สามเณร นักพรต หรือนักบวช
  (2) อยู่ในระหว่างถูกเพิกถอนสิทธิเลือกตั้ง
  (3) ต้องคุมขังอยู่โดยหมายของศาลหรือโดยคําสั่งที่ชอบด้วยกฎหมาย
  (4) วิกลจริตหรือจิตฟั่นเฟือนไม่สมประกอบ

มาตรา 92  บุคคลผู้มีคุณสมบัติดังต่อไปนี้ เป็นผู้มีสิทธิสมัครรับเลือกตั้ง
เป็นสมาชิกสภาผู้แทนราษฎร
  (1) มีสัญชาติไทยโดยการเกิด
  (2) มีอายุไม่ต่ํากว่ายี่สิบห้าปีนับถึงวันเลือกตั้ง
  (3) เป็นสมาชิกพรรคการเมืองใดพรรคการเมืองหนึ่งแต่เพียง
พรรคการเมืองเดียว เป็นเวลาติดต่อกันไม่น้อยกว่าเก้าสิบวันนับถึงวันเลือกตั้ง เว้นแต่
ในกรณีที่มีการเลือกตั้งทั่วไป เพราะเหตุยุบสภา ระยะเวลาเก้าสิบวันดังกล่าวให้ลดลง
เหลือสามสิบวัน
  (4) ผู้สมัครรับเลือกตั้งแบบแบ่งเขตเลือกตั้ง ต้องมีลักษณะอย่างใด
อย่างหนึ่ง ดังต่อไปนี้ด้วย
        (ก) มีชื่ออยู่ในทะเบียนบ้านในจังหวัดที่สมัครรับเลือกตั้งมาแล้ว
เป็นเวลาติดต่อกันไม่น้อยกว่าห้าปีนับถึงวันสมัครรับเลือกตั้ง
        (ข) เป็นบุคคลซึ่งเกิดในจังหวัดที่สมัครรับเลือกตั้ง
        (ค) เคยศึกษาในสถานศึกษาที่ตั้งอยู่ในจังหวัดที่สมัครรับเลือกตั้ง
เป็นเวลาติดต่อกันไม่น้อยกว่าห้าปีการศึกษา
        (ง) เคยรับราชการหรือปฏิบัติหน้าที่ในหน่วยงานของรัฐ หรือเคยมีชื่อ
อยู่ในทะเบียนบ้านในจังหวัดที่สมัครรับเลือกตั้ง แล้วแต่กรณี เป็นเวลาติดต่อกันไม่น้อยกว่า
ห้าปี
  (5) ไม่เคยพ้นจากตําแหน่งเพราะเหตุตามมาตรา 139 หรือมาตรา 231
วรรคสาม

มาตรา 93  บุคคลผู้มีลักษณะดังต่อไปนี้เป็นบุคคลต้องห้ามมิให้ใช้สิทธิ
สมัครรับเลือกตั้งเป็นสมาชิกสภาผู้แทนราษฎร
  (1) ติดยาเสพติดให้โทษ
  (2) เป็นบุคคลล้มละลายหรือเคยเป็นบุคคลล้มละลายทุจริต
  (3) เป็นเจ้าของหรือผู้ถือหุ้นในกิจการหนังสือพิมพ์หรือสื่อมวลชนใด ๆ
  (4) เป็นบุคคลผู้มีลักษณะต้องห้ามมิให้ใช้สิทธิเลือกตั้งตามมาตรา 91 (1) (2)
หรือ (4)
  (5) อยู่ระหว่างถูกระงับการใช้สิทธิสมัครรับเลือกตั้งเป็นการชั่วคราว หรือ
ถูกเพิกถอนสิทธิสมัครรับเลือกตั้งตามคําพิพากษาหรือตามคําวินิจฉัยของศาลรัฐธรรมนูญ
  (6) ต้องคําพิพากษาให้จําคุกและถูกคุมขังอยู่โดยหมายของศาล
  (7) เคยได้รับโทษจําคุกโดยได้พ้นโทษมายังไม่ถึงสิบปีนับถึงวันเลือกตั้ง
เว้นแต่ในความผิดอันได้กระทําโดยประมาทหรือความผิดลหุโทษ
  (8) เคยถูกสั่งให้พ้นจากราชการ หน่วยงานของรัฐ หรือรัฐวิสาหกิจเพราะ
ทุจริตต่อหน้าที่ หรือถือว่ากระทําการทุจริตหรือประพฤติมิชอบในวงราชการ
  (9) เคยต้องคําพิพากษาหรือคําสั่งของศาลอันถึงที่สุดให้ทรัพย์สินตกเป็น
ของแผ่นดินเพราะรํ่ารวยผิดปกติหรือมีทรัพย์สินเพิ่มขึ้นผิดปกติ
  (10) เคยต้องคําพิพากษาอันถึงที่สุดว่ากระทําความผิดต่อตําแหน่งหน้าที่
ราชการ หรือต่อตําแหน่งหน้าที่ในการยุติธรรม หรือกระทําความผิดตามกฎหมายว่าด้วย
ความผิดของพนักงานในองค์การหรือหน่วยงานของรัฐ หรือกระทําความผิดฐานทุจริตหรือ
ประพฤติมิชอบ หรือความผิดเกี่ยวกับทรัพย์ที่กระทําโดยทุจริตตามประมวลกฎหมาย
อาญา ความผิดตามกฎหมายว่าด้วยการกู้ยืมเงินที่เป็นการฉ้อโกงประชาชน กฎหมาย
ว่าด้วยยาเสพติดในฐานเป็นผู้ผลิต นําเข้า ส่งออก หรือผู้ค้า กฎหมายว่าด้วยการพนัน
ในฐานความผิดเป็นเจ้ามือหรือเจ้าสํานัก กฎหมายว่าด้วยการป้องกันและปราบปราม
การค้ามนุษย์ กฎหมายว่าด้วยการป้องกันและปราบปรามการฟอกเงิน
  (11) เคยต้องคําพิพากษาอันถึงที่สุดว่ากระทําการอันเป็นการทุจริตในการ
เลือกตั้ง
  (12) เป็นข้าราชการซึ่งมีตําแหน่งหรือเงินเดือนประจํานอกจากข้าราชการ
การเมือง
  (13) เป็นสมาชิกสภาท้องถิ่นหรือผู้บริหารท้องถิ่น
  (14) เป็นสมาชิกวุฒิสภาหรือเคยเป็นสมาชิกวุฒิสภาและสมาชิกภาพ
สิ้นสุดลงยังไม่เกินสองปี
  (15) เป็นพนักงานหรือลูกจ้างของหน่วยราชการ หน่วยงานของรัฐ หรือ
รัฐวิสาหกิจหรือเป็นเจ้าหน้าที่อื่นของรัฐ
  (16) เป็นตุลาการศาลรัฐธรรมนูญ หรือผู้ดํารงตําแหน่งในองค์กรอิสระ
  (17) อยู่ในระหว่างต้องห้ามมิให้ดํารงตําแหน่งทางการเมือง

มาตรา 94  อายุของสภาผู้แทนราษฎรมีกําหนดคราวละสี่ปีนับแต่
วันเลือกตั้ง
  ในระหว่างอายุของสภาผู้แทนราษฎร จะมีการควบรวมพรรคการเมือง
ที่มีสมาชิกเป็นสมาชิกสภาผู้แทนราษฎรมิได้

มาตรา 95  สมาชิกภาพของสมาชิกสภาผู้แทนราษฎรเริ่มตั้งแต่
วันเลือกตั้ง

มาตรา 96  สมาชิกภาพของสมาชิกสภาผู้แทนราษฎรสิ้นสุดลง เมื่อ
  (1) ถึงคราวออกตามอายุของสภาผู้แทนราษฎร หรือมีการยุบสภา
ผู้แทนราษฎร
  (2) ตาย
  (3) ลาออก
  (4) ขาดคุณสมบัติตามมาตรา 92
  (5) มีลักษณะต้องห้ามตามมาตรา 93
  (6) กระทําการอันเป็นการต้องห้ามตามมาตรา 179 หรือมาตรา
180
  (7) ลาออกจากพรรคการเมืองที่ตนเป็นสมาชิก
  (8) พ้นจากการเป็นสมาชิกของพรรคการเมืองที่ตนเป็นสมาชิก
เพราะพรรคการเมืองนั้นมีมติด้วยคะแนนเสียงไม่น้อยกว่าสามในสี่ของที่ประชุมร่วม
ของคณะกรรมการบริหารของพรรคการเมืองและสมาชิกสภาผู้แทนราษฎรที่สังกัด
พรรคการเมืองนั้น ให้พ้นจากการเป็นสมาชิกของพรรคการเมืองที่ตนเป็นสมาชิก
ในกรณีเช่นนี้ ให้ถือว่าสิ้นสุดสมาชิกภาพนับแต่วันที่พรรคการเมืองมีมติ เว้นแต่
สมาชิกสภาผู้แทนราษฎรผู้นั้นเข้าเป็นสมาชิกของพรรคการเมืองอื่นภายในสามสิบวัน
นับแต่วันที่พรรคการเมืองมีมติ
  (9) ขาดจากการเป็นสมาชิกของพรรคการเมือง แต่ในกรณีที่ขาดจากการ
เป็นสมาชิกของพรรคการเมืองเพราะมีคําสั่งยุบพรรคการเมืองที่สมาชิกสภาผู้แทนราษฎร
ผู้นั้นเป็นสมาชิก และไม่อาจเข้าเป็นสมาชิกของพรรคการเมืองอื่นได้ภายในหกสิบวันนับแต่
วันที่มีคําสั่งยุบพรรคการเมือง ในกรณีเช่นนี้ให้ถือว่าสิ้นสุดสมาชิกภาพนับแต่วันถัดจาก
วันที่ครบกําหนดหกสิบวันนั้น
  (10) ศาลรัฐธรรมนูญมีคําวินิจฉัยให้พ้นจากตําแหน่งตามมาตรา 139
หรือมาตรา 231 วรรคสาม
  (11) ขาดประชุมเกินจํานวนหนึ่งในสี่ของจํานวนวันประชุม
ในสมัยประชุมที่มีกําหนดเวลาไม่น้อยกว่าหนึ่งร้อยยี่สิบวันโดยไม่ได้รับอนุญาตจาก
ประธานสภาผู้แทนราษฎร
  (12) ต้องคําพิพากษาถึงที่สุดให้จําคุก แม้จะมีการรอการลงโทษ
เว้นแต่เป็นการรอการลงโทษในความผิดอันได้กระทําโดยประมาท ความผิดลหุโทษ
หรือความผิดฐานหมิ่นประมาท
  (13) ฝ่าฝืนหรือไม่ปฏิบัติตามมาตรฐานทางจริยธรรมอย่างร้ายแรง

มาตรา 97  เมื่ออายุของสภาผู้แทนราษฎรสิ้นสุดลง พระมหากษัตริย์
จะได้ทรงตราพระราชกฤษฎีกาให้มีการเลือกตั้งสมาชิกสภาผู้แทนราษฎรใหม่
เป็นการเลือกตั้งทั่วไป ภายในสี่สิบห้าวันนับแต่วันที่สภาผู้แทนราษฎรสิ้นอายุ
  การเลือกตั้งตามวรรคหนึ่ง ต้องเป็นวันเดียวกันทั่วราชอาณาจักร
ตามที่คณะกรรมการการเลือกตั้งประกาศกําหนดในราชกิจจานุเบกษา

มาตรา 98  พระมหากษัตริย์ทรงไว้ซึ่งพระราชอํานาจที่จะยุบสภา
ผู้แทนราษฎรเพื่อให้มีการเลือกตั้งสมาชิกสภาผู้แทนราษฎรใหม่เป็นการเลือกตั้งทั่วไป
  การยุบสภาผู้แทนราษฎรให้กระทําโดยพระราชกฤษฎีกา และให้กระทําได้
เพียงครั้งเดียวในเหตุการณ์เดียวกัน
  ภายในห้าวันนับแต่วันที่พระราชกฤษฎีกาตามวรรคหนึ่งใช้บังคับ
ให้คณะกรรมการการเลือกตั้งประกาศกําหนดวันเลือกตั้งทั่วไปในราชกิจจานุเบกษา
ซึ่งต้องไม่น้อยกว่าสี่สิบห้าวันแต่ไม่เกินหกสิบวันนับแต่วันที่พระราชกฤษฎีกาดังกล่าว
ใช้บังคับ วันเลือกตั้งนั้นต้องกําหนดเป็นวันเดียวกันทั่วราชอาณาจักร

มาตรา 99  ในกรณีที่มีเหตุจําเป็นอันมิอาจหลีกเลี่ยงได้ เป็นเหตุให้
ไม่สามารถจัดการเลือกตั้งตามวันที่คณะกรรมการการเลือกตั้งประกาศกําหนดตาม
มาตรา 97 หรือมาตรา 98 คณะกรรมการการเลือกตั้งจะกําหนดวันเลือกตั้งใหม่ก็ได้
แต่ต้องจัดให้มีการเลือกตั้งภายในสามสิบวันนับแต่วันที่เหตุดังกล่าวสิ้นสุดลง

มาตรา 100  เมื่อตําแหน่งสมาชิกสภาผู้แทนราษฎรว่างลงเพราะ
เหตุอื่นใดนอกจากถึงคราวออกตามอายุของสภาผู้แทนราษฎร หรือเมื่อมีการยุบสภา
ผู้แทนราษฎร ให้ดําเนินการ  ดังต่อไปนี้
  (1) ในกรณีที่เป็นตําแหน่งสมาชิกสภาผู้แทนราษฎรที่มาจากการเลือกตั้ง
แบบแบ่งเขตเลือกตั้ง ให้ดําเนินการตราพระราชกฤษฎีกาเพื่อจัดให้มีการเลือกตั้ง
สมาชิกสภาผู้แทนราษฎรขึ้นแทนตําแหน่งที่ว่าง และให้นํามาตรา 97 มาใช้บังคับ
โดยอนุโลม
  (2) ในกรณีที่เป็นตําแหน่งสมาชิกสภาผู้แทนราษฎรแบบบัญชีรายชื่อ
ให้ประธานสภาผู้แทนราษฎรประกาศให้ผู้มีชื่ออยู่ในลําดับถัดไปในบัญชีรายชื่อของ
พรรคการเมืองนั้นเลื่อนขึ้นมาเป็นสมาชิกสภาผู้แทนราษฎรแทนตําแหน่งที่ว่าง
โดยต้องประกาศในราชกิจจานุเบกษาภายในเจ็ดวันนับแต่วันที่ตําแหน่งนั้นว่างลง
หากไม่มีรายชื่อเหลืออยู่ในบัญชีที่จะเลื่อนขึ้นมาแทนตําแหน่งที่ว่าง ให้สมาชิกสภา
ผู้แทนราษฎรแบบบัญชีรายชื่อประกอบด้วยสมาชิกเท่าที่มีอยู่
  สมาชิกภาพของสมาชิกสภาผู้แทนราษฎรผู้เข้ามาแทนตาม (1)
ให้เริ่มนับแต่วันเลือกตั้งแทนตําแหน่งที่ว่าง ส่วนสมาชิกภาพของสมาชิกสภาผู้แทนราษฎร
ผู้เข้ามาแทนตาม (2) ให้เริ่มนับแต่วันถัดจากวันประกาศชื่อในราชกิจจานุเบกษา และให้
สมาชิกสภาผู้แทนราษฎรผู้เข้ามาแทนตําแหน่งที่ว่างนั้น อยู่ในตําแหน่งได้เพียงเท่าอายุ
ของสภาผู้แทนราษฎรที่เหลืออยู่
  การคํานวณสัดส่วนคะแนนของพรรคการเมืองสําหรับสมาชิกสภาผู้แทน
ราษฎรแบบบัญชีรายชื่อเมื่อมีการเลือกตั้งแทนตําแหน่งที่ว่าง ให้เป็นไปตามมาตรา 89

มาตรา 101  ภายหลังที่คณะรัฐมนตรีเข้าบริหารราชการแผ่นดินแล้ว
พระมหากษัตริย์จะทรงแต่งตั้งสมาชิกสภาผู้แทนราษฎรผู้เป็นหัวหน้าพรรคการเมือง
ในสภาผู้แทนราษฎรที่มีจํานวนสมาชิกมากที่สุด และสมาชิกมิได้ดํารงตําแหน่งรัฐมนตรี
ประธานสภาผู้แทนราษฎร หรือรองประธานสภาผู้แทนราษฎร เป็นผู้นําฝ่ายค้าน
ในสภาผู้แทนราษฎร
  ในกรณีที่พรรคการเมืองตามวรรคหนึ่ง มีสมาชิกเท่ากัน ให้ใช้วิธีจับสลาก
  ให้ประธานสภาผู้แทนราษฎรเป็นผู้ลงนามรับสนองพระบรมราชโองการ
แต่งตั้งผู้นําฝ่ายค้านในสภาผู้แทนราษฎร
  ผู้นําฝ่ายค้านในสภาผู้แทนราษฎรย่อมพ้นจากตําแหน่งเมื่อขาดคุณสมบัติ
ตามวรรคหนึ่ง และให้นํามาตรา 113 มาใช้บังคับโดยอนุโลม ในกรณีเช่นนี้
พระมหากษัตริย์จะได้ทรงแต่งตั้งผู้นําฝ่ายค้านในสภาผู้แทนราษฎรแทนตําแหน่งที่ว่าง


ส่วนที่ 3
วุฒิสภา

มาตรา 102  วุฒิสภาประกอบด้วยสมาชิกจํานวนสองร้อยคน ซึ่งมาจาก
การเลือกกันเองของบุคคลซึ่งมีความรู้ ความเชี่ยวชาญ ประสบการณ์ อาชีพ ลักษณะ
หรือประโยชน์ร่วมกัน หรือทํางานหรือเคยทํางานด้านต่าง ๆ ที่หลากหลายของสังคม
  การแบ่งกลุ่มและคุณสมบัติของบุคคลในแต่ละกลุ่ม หลักเกณฑ์และวิธีการ
เลือกกันเอง การได้รับเลือก จํานวนสมาชิกวุฒิสภาที่จะพึงมีจากแต่ละกลุ่ม การขึ้น
บัญชีสํารอง การเลื่อนบุคคลจากบัญชีสํารองขึ้นดํารงตําแหน่งแทน มาตรการที่จําเป็น
เพื่อให้การเลือกกันเองเป็นไปโดยสุจริตและเที่ยงธรรม และการอื่นใดที่จําเป็น ให้เป็นไป
ตามพระราชบัญญัติประกอบรัฐธรรมนูญว่าด้วยการได้มาซึ่งสมาชิกวุฒิสภา และเพื่อ
ประโยชน์ในการดําเนินการให้การเลือกดังกล่าวเป็นไปโดยสุจริตและเที่ยงธรรม
จะกําหนดมิให้ผู้สมัครในแต่ละกลุ่มเลือกบุคคลในกลุ่มเดียวกัน หรือจะกําหนดให้มี
การคัดกรองผู้สมัครรับเลือกด้วยวิธีการอื่นใดที่ผู้สมัครรับเลือกมีส่วนร่วมในการคัดกรอง
ก็ได้
  ในกรณีที่ตําแหน่งสมาชิกวุฒิสภามีจํานวนไม่ครบตามวรรคหนึ่ง
ไม่ว่าเพราะเหตุตําแหน่งว่างลง หรือด้วยเหตุอื่นใดอันมิใช่เพราะเหตุครบวาระ และไม่มี
รายชื่อบุคคลที่สํารองไว้เหลืออยู่ ให้วุฒิสภาประกอบด้วยสมาชิกวุฒิสภาเท่าที่มีอยู่
แต่ในกรณีที่มีสมาชิกวุฒิสภาเหลือไม่ถึงกึ่งหนึ่งของจํานวนสมาชิกวุฒิสภาทั้งหมดและ
อายุของวุฒิสภาเหลืออยู่เกินหนึ่งปี ให้ดําเนินการเลือกสมาชิกวุฒิสภาขึ้นแทนภายใน
หกสิบวันนับแต่วันที่วุฒิสภามีสมาชิกเหลืออยู่ไม่ถึงกึ่งหนึ่ง  ในกรณีเช่นว่านี้ ให้ผู้ได้รับ
เลือกดังกล่าวอยู่ในวาระเท่าที่เหลืออยู่ของวุฒิสภา
  การเลือกสมาชิกวุฒิสภาให้ตราเป็นพระราชกฤษฎีกา และภายในห้าวัน
นับแต่วันที่พระราชกฤษฎีกามีผลใช้บังคับ ให้คณะกรรมการการเลือกตั้งกําหนด
วันเริ่มดําเนินการเพื่อเลือกไม่ช้ากว่าสามสิบวันนับแต่วันที่พระราชกฤษฎีกาดังกล่าว
มีผลใช้บังคับ การกําหนดดังกล่าวให้ประกาศในราชกิจจานุเบกษา และให้นํามาตรา 99
มาใช้บังคับโดยอนุโลม

มาตรา 103  สมาชิกวุฒิสภาต้องมีคุณสมบัติและไม่มีลักษณะต้องห้าม
ดังต่อไปนี้
  ก. คุณสมบัติ
     (1) มีสัญชาติไทยโดยการเกิด
     (2) มีอายุไม่ต่ํากว่าสี่สิบปีในวันสมัครรับเลือก
     (3) มีความรู้ ความเชี่ยวชาญ และประสบการณ์ หรือทํางานในด้าน
ที่สมัคร ไม่น้อยกว่าสิบปี หรือเป็นผู้มีลักษณะตามหลักเกณฑ์และเงื่อนไขที่บัญญัติไว้ใน
พระราชบัญญัติประกอบรัฐธรรมนูญว่าด้วยการได้มาซึ่งสมาชิกวุฒิสภา
     (4) เกิด มีชื่ออยู่ในทะเบียนบ้าน ทํางาน หรือมีความเกี่ยวพันกับพื้นที่
ที่สมัครตามหลักเกณฑ์และเงื่อนไขที่บัญญัติไว้ในพระราชบัญญัติประกอบรัฐธรรมนูญ
ว่าด้วยการได้มาซึ่งสมาชิกวุฒิสภา
  ข. ลักษณะต้องห้าม
     (1) เป็นบุคคลต้องห้ามมิให้ใช้สิทธิสมัครรับเลือกตั้งตามมาตรา 93 (1)
(2) (3) (4) (5) (6) (7) (8) (9) (10) (11) (15) (16) หรือ (17)
     (2) เป็นข้าราชการ
     (3) เป็นหรือเคยเป็นสมาชิกสภาผู้แทนราษฎร เว้นแต่ได้พ้นจากการเป็น
สมาชิกสภาผู้แทนราษฎรมาแล้วไม่น้อยกว่าสิบปีนับถึงวันสมัครรับเลือก
     (4) เป็นหรือเคยเป็นสมาชิกหรือผู้ดํารงตําแหน่งใดในพรรคการเมือง
เว้นแต่ได้พ้นจากการเป็นสมาชิกหรือการดํารงตําแหน่งในพรรคการเมืองมาแล้วไม่น้อยกว่า
สิบปีนับถึงวันสมัครรับเลือก
     (5) เป็นหรือเคยเป็นรัฐมนตรี เว้นแต่ได้พ้นจากการเป็นรัฐมนตรีมาแล้ว
ไม่น้อยกว่าสิบปีนับถึงวันสมัครรับเลือก
     (6) เป็นหรือเคยเป็นสมาชิกสภาท้องถิ่นหรือผู้บริหารท้องถิ่น เว้นแต่
ได้พ้นจากการเป็นสมาชิกสภาท้องถิ่นหรือผู้บริหารท้องถิ่นมาแล้วไม่น้อยกว่าสิบปีนับถึง
วันสมัครรับเลือก
     (7) เป็นบุพการี คู่สมรส หรือบุตรของผู้ดํารงตําแหน่งสมาชิกสภาผู้แทน
ราษฎร สมาชิกวุฒิสภา ข้าราชการการเมือง สมาชิกสภาท้องถิ่นหรือผู้บริหารท้องถิ่น
ผู้สมัครรับเลือกเป็นสมาชิกวุฒิสภาในคราวเดียวกัน หรือผู้ดํารงตําแหน่งในศาลรัฐธรรมนูญ
หรือในองค์กรอิสระ
     (8) เคยดํารงตําแหน่งสมาชิกวุฒิสภาตามรัฐธรรมนูญนี้

มาตรา 104  สมาชิกภาพของสมาชิกวุฒิสภาเริ่มตั้งแต่วันที่คณะกรรมการ
การเลือกตั้งประกาศผลการเลือก
  สมาชิกภาพของสมาชิกวุฒิสภามีกําหนดคราวละห้าปีนับแต่วันประกาศ
ผลการเลือก และให้ดํารงตําแหน่งได้เพียงวาระเดียว
  ให้สมาชิกวุฒิสภาซึ่งสิ้นสุดสมาชิกภาพตามวาระ อยู่ในตําแหน่งเพื่อปฏิบัติ
หน้าที่ต่อไปจนกว่าจะมีสมาชิกวุฒิสภาขึ้นใหม่

มาตรา 105  เมื่อวาระของสมาชิกวุฒิสภาสิ้นสุดลง พระมหากษัตริย์
จะได้ทรงตราพระราชกฤษฎีกาให้มีการดําเนินการเพื่อเลือกสมาชิกวุฒิสภาใหม่
และภายในห้าวันนับแต่วันที่พระราชกฤษฎีกามีผลใช้บังคับ ให้คณะกรรมการการเลือกตั้ง
กําหนดวันเริ่มดําเนินการเพื่อเลือกไม่ช้ากว่าสามสิบวันนับแต่วันที่พระราชกฤษฎีกา
ดังกล่าวมีผลใช้บังคับ การกําหนดดังกล่าวให้ประกาศในราชกิจจานุเบกษา และให้นํา
มาตรา 99 มาใช้บังคับโดยอนุโลม

มาตรา 106  สมาชิกภาพของสมาชิกวุฒิสภาสิ้นสุดลง เมื่อ
  (1) ถึงคราวออกตามวาระ
  (2) ตาย
  (3) ลาออก
  (4) ขาดคุณสมบัติหรือมีลักษณะต้องห้ามตามมาตรา 103
  (5) ขาดประชุมเกินจํานวนหนึ่งในสี่ของจํานวนวันประชุมในสมัยประชุม
ที่มีกําหนดเวลาไม่น้อยกว่าหนึ่งร้อยยี่สิบวันโดยไม่ได้รับอนุญาตจากประธานวุฒิสภา
  (6) ต้องคําพิพากษาถึงที่สุดให้จําคุก แม้จะมีการรอการลงโทษ เว้นแต่
เป็นการรอการลงโทษในความผิดอันได้กระทําโดยประมาท ความผิดลหุโทษ หรือความผิด
ฐานหมิ่นประมาท
  (7) ฝ่าฝืนหรือไม่ปฏิบัติตามมาตรฐานทางจริยธรรมอย่างร้ายแรง
  (8) กระทําการอันเป็นการฝ่าฝืนมาตรา 108 หรือต้องห้ามตาม
มาตรา 179 หรือมาตรา 180
  (9) ศาลรัฐธรรมนูญมีคําวินิจฉัยให้พ้นจากตําแหน่งตามมาตรา 139 หรือ
มาตรา 231 วรรคสาม

มาตรา 107  บุคคลผู้เคยดํารงตําแหน่งสมาชิกวุฒิสภาและสมาชิกภาพ
สิ้นสุดลงมาแล้วยังไม่เกินสองปี จะเป็นรัฐมนตรีหรือผู้ดํารงตําแหน่งทางการเมืองมิได้

มาตรา 108  สมาชิกวุฒิสภาต้องไม่ฝักใฝ่หรือยอมตนอยู่ใต้อาณัติของ
พรรคการเมืองใด ๆ


ส่วนที่ 4
บทที่ใช้แก่สภาทั้งสอง

มาตรา 109  สมาชิกสภาผู้แทนราษฎรและสมาชิกวุฒิสภาย่อมเป็น
ผู้แทนปวงชนชาวไทย ไม่อยู่ในความผูกมัดแห่งอาณัติมอบหมาย หรือความครอบงําใด ๆ
และต้องปฏิบัติหน้าที่ด้วยความซื่อสัตย์สุจริต เพื่อประโยชน์ส่วนรวมของปวงชนชาวไทย
โดยปราศจากการขัดกันแห่งผลประโยชน์

มาตรา 110  ก่อนเข้ารับหน้าที่ สมาชิกสภาผู้แทนราษฎรและสมาชิก
วุฒิสภาต้องปฏิญาณตนในที่ประชุมแห่งสภาที่ตนเป็นสมาชิกด้วยถ้อยคํา ดังต่อไปนี้
  “ข้าพเจ้า (ชื่อผู้ปฏิญาณ) ขอปฏิญาณว่า ข้าพเจ้าจะปฏิบัติหน้าที่
ด้วยความซื่อสัตย์สุจริต เพื่อประโยชน์ของประเทศและประชาชน ทั้งจะรักษาไว้
และปฏิบัติตามซึ่งรัฐธรรมนูญแห่งราชอาณาจักรไทยทุกประการ”

มาตรา 111  สภาผู้แทนราษฎรและวุฒิสภาแต่ละสภา มีประธานสภา
คนหนึ่งและรองประธานคนหนึ่งหรือสองคน ซึ่งพระมหากษัตริย์ทรงแต่งตั้งจากสมาชิก
แห่งสภานั้น ๆ ตามมติของสภา
  ในระหว่างการดํารงตําแหน่ง ประธานและรองประธานสภาผู้แทนราษฎร
จะเป็นกรรมการบริหารหรือดํารงตําแหน่งใดในพรรคการเมืองขณะเดียวกันมิได้

มาตรา 112  ประธานและรองประธานสภาผู้แทนราษฎรดํารงตําแหน่ง
จนสิ้นอายุของสภาหรือมีการยุบสภา
  ประธานและรองประธานวุฒิสภาดํารงตําแหน่งจนถึงวันสิ้นอายุของ
วุฒิสภา

มาตรา 113  ประธานและรองประธานสภาผู้แทนราษฎร และประธาน
และรองประธานวุฒิสภา ย่อมพ้นจากตําแหน่งก่อนวาระตามมาตรา 112 เมื่อ
  (1) ขาดจากสมาชิกภาพแห่งสภาที่ตนเป็นสมาชิก
  (2) ลาออกจากตําแหน่ง
  (3) ดํารงตําแหน่งนายกรัฐมนตรี รัฐมนตรี หรือข้าราชการการเมืองอื่น
  (4) ต้องคําพิพากษาให้จําคุก แม้คดีนั้นจะยังไม่ถึงที่สุดหรือมีการรอ
การลงโทษ เว้นแต่เป็นกรณีที่คดียังไม่ถึงที่สุดหรือมีการรอการลงโทษในความผิด
อันได้กระทําโดยประมาท ความผิดลหุโทษ หรือความผิดฐานหมิ่นประมาท

มาตรา 114  ประธานสภาผู้แทนราษฎรและประธานวุฒิสภามีหน้าที่
และอํานาจดําเนินกิจการของสภานั้น ๆ ให้เป็นไปตามข้อบังคับ รองประธานมีหน้าที่
และอํานาจตามที่ประธานมอบหมาย และปฏิบัติหน้าที่แทนประธานเมื่อประธานไม่อยู่
หรือไม่สามารถปฏิบัติหน้าที่ได้
  ประธานสภาผู้แทนราษฎร ประธานวุฒิสภา และผู้ทําหน้าที่แทน
ต้องวางตนเป็นกลางในการปฏิบัติหน้าที่
  เมื่อประธานและรองประธานสภาผู้แทนราษฎรหรือประธานและ
รองประธานวุฒิสภาไม่อยู่ในที่ประชุม ให้สมาชิกแห่งสภานั้น ๆ เลือกกันเองให้สมาชิก
คนหนึ่งเป็นประธานในคราวประชุมนั้น

มาตรา 115  การประชุมสภาผู้แทนราษฎรและการประชุมวุฒิสภา
ต้องมีสมาชิกมาประชุมไม่น้อยกว่ากึ่งหนึ่งของจํานวนสมาชิกทั้งหมดเท่าที่มีอยู่ของ
แต่ละสภา จึงจะเป็นองค์ประชุม เว้นแต่ในกรณีการพิจารณาระเบียบวาระกระทู้
สภาผู้แทนราษฎรหรือวุฒิสภาจะกําหนดองค์ประชุมไว้ในข้อบังคับเป็นอย่างอื่นก็ได้
  การลงมติวินิจฉัยข้อปรึกษาให้ถือเอาเสียงข้างมากเป็นประมาณ เว้นแต่
ที่มีบัญญัติไว้เป็นอย่างอื่นในรัฐธรรมนูญ
  สมาชิกคนหนึ่งย่อมมีเสียงหนึ่งในการออกเสียงลงคะแนน ถ้ามีคะแนนเสียง
เท่ากันให้ประธานในที่ประชุมออกเสียงเพิ่มขึ้นอีกเสียงหนึ่งเป็นเสียงชี้ขาด
  รายงานการประชุม และบันทึกการออกเสียงลงคะแนนของสมาชิก
แต่ละคน ต้องเปิดเผยให้ประชาชนทราบได้ทั่วไป เว้นแต่กรณีการประชุมลับหรือ
การออกเสียงลงคะแนนเป็นการลับ
  การออกเสียงลงคะแนนเลือกหรือให้ความเห็นชอบให้บุคคลดํารงตําแหน่ง
ใด ให้กระทําเป็นการลับ เว้นแต่ที่มีบัญญัติไว้เป็นอย่างอื่นในรัฐธรรมนูญ

มาตรา 116  ภายในห้าวันนับแต่วันประกาศผลการเลือกตั้ง
สมาชิกสภาผู้แทนราษฎรอันเป็นการเลือกตั้งทั่วไป ให้มีการเรียกประชุมรัฐสภาเพื่อให้
สมาชิกได้มาประชุมเป็นครั้งแรก
  ในปีหนึ่งให้มีสมัยประชุมสามัญของรัฐสภาสองสมัย
  วันประชุมครั้งแรกตามวรรคหนึ่ง ให้ถือเป็นวันเริ่มสมัยประชุมสามัญ
ประจําปีครั้งที่หนึ่ง ส่วนวันเริ่มสมัยประชุมสามัญประจําปีครั้งที่สอง ให้เป็นไปตามที่
สภาผู้แทนราษฎรกําหนด กรณีที่การเริ่มประชุมครั้งแรกตามวรรคหนึ่ง มีเวลาจนถึงสิ้นปี
ปฏิทินไม่ถึงหนึ่งร้อยห้าสิบวัน จะไม่มีการประชุมสมัยสามัญประจําปีครั้งที่สองสําหรับ
ปีนั้นก็ได้
  สมัยประชุมสามัญประจําปีของรัฐสภาสมัยหนึ่ง ๆ ให้มีกําหนดเวลา
หนึ่งร้อยยี่สิบวัน แต่พระมหากษัตริย์จะโปรดเกล้าโปรดกระหม่อมให้ขยายเวลาออกไปก็ได้
  การปิดสมัยประชุมสามัญประจําปีก่อนครบกําหนดเวลาหนึ่งร้อยยี่สิบวัน
จะกระทําได้ก็แต่โดยความเห็นชอบของรัฐสภา

มาตรา 117  พระมหากษัตริย์ทรงเรียกประชุมรัฐสภา ทรงเปิดและทรง
ปิดประชุม
  พระมหากษัตริย์จะเสด็จพระราชดําเนินมาทรงทํารัฐพิธีเปิดประชุมสมัย
ประชุมสามัญประจําปีครั้งแรกด้วยพระองค์เอง หรือจะโปรดเกล้าโปรดกระหม่อมให้พระ
รัชทายาทซึ่งบรรลุนิติภาวะแล้ว หรือผู้ใดผู้หนึ่ง เป็นผู้แทนพระองค์ มาทํารัฐพิธีก็ได้
  เมื่อมีความจําเป็นเพื่อประโยชน์แห่งรัฐ พระมหากษัตริย์จะทรงเรียก
ประชุมรัฐสภาเป็นการประชุมสมัยวิสามัญก็ได้
  ภายใต้บังคับมาตรา 118 และมาตรา 121 วรรคสอง การเรียกประชุม
การขยายเวลาประชุม และการปิดประชุมรัฐสภา ให้กระทําโดยพระราชกฤษฎีกา

มาตรา 118  สมาชิกสภาผู้แทนราษฎรและสมาชิกวุฒิสภาทั้งสองสภา
รวมกัน หรือสมาชิกสภาผู้แทนราษฎร มีจํานวนไม่น้อยกว่าหนึ่งในสามของจํานวนสมาชิก
ทั้งหมดเท่าที่มีอยู่ของทั้งสองสภา มีสิทธิเข้าชื่อร้องขอต่อประธานรัฐสภาให้นําความ
กราบบังคมทูลเพื่อมีพระบรมราชโองการประกาศเรียกประชุมรัฐสภาเป็นการประชุม
สมัยวิสามัญได้
  ให้ประธานรัฐสภานําความกราบบังคมทูลและลงนามรับสนองพระบรม
ราชโองการ

มาตรา 119  ในที่ประชุมสภาผู้แทนราษฎร ที่ประชุมวุฒิสภา
หรือที่ประชุมร่วมกันของรัฐสภา สมาชิกผู้ใดจะกล่าวถ้อยคําใดในทางแถลงข้อเท็จจริง
แสดงความคิดเห็น หรือออกเสียงลงคะแนน ย่อมเป็นเอกสิทธ์ิโดยเด็ดขาด ผู้ใดจะนําไป
เป็นเหตุฟ้องร้องว่ากล่าวสมาชิกผู้นั้นในทางใด ๆ มิได้
  เอกสิทธ์ิตามวรรคหนึ่งไม่คุ้มครองสมาชิกผู้กล่าวถ้อยคําในการประชุม
ที่มีการถ่ายทอดทางวิทยุกระจายเสียงหรือวิทยุโทรทัศน์หรือทางอื่นใด หากถ้อยคําที่กล่าว
ในที่ประชุมไปปรากฏนอกบริเวณรัฐสภา และการกล่าวถ้อยคํานั้นมีลักษณะเป็นความผิด
ทางอาญาหรือละเมิดสิทธิในทางแพ่งต่อบุคคลอื่นซึ่งมิใช่รัฐมนตรีหรือสมาชิกแห่งสภานั้น
  ในกรณีตามวรรคสอง ถ้าสมาชิกกล่าวถ้อยคําใดที่อาจเป็นเหตุให้บุคคลอื่น
ซึ่งมิใช่รัฐมนตรีหรือสมาชิกแห่งสภานั้นได้รับความเสียหาย ให้ประธานแห่งสภานั้นจัดให้มี
การโฆษณาคําชี้แจงตามที่บุคคลนั้นร้องขอตามวิธีการและภายในระยะเวลาที่กําหนดใน
ข้อบังคับการประชุมของสภานั้น  ทั้งนี้ โดยไม่กระทบต่อสิทธิของบุคคลในการฟ้องคดี
ต่อศาล
  เอกสิทธ์ิที่บัญญัติไว้ในมาตรานี้ ย่อมคุ้มครองไปถึงผู้พิมพ์และผู้โฆษณา
รายงานการประชุมตามข้อบังคับของสภาผู้แทนราษฎร วุฒิสภา หรือรัฐสภา แล้วแต่กรณี
และคุ้มครองไปถึงบุคคลซึง่ประธานในที่ประชุมอนุญาตให้แถลงข้อเท็จจริง หรือแสดง
ความคิดเห็นในที่ประชุม ตลอดจนผู้ดําเนินการถ่ายทอดการประชุมสภาทางวิทยุ
กระจายเสียงหรือวิทยุโทรทัศน์หรือทางอื่นใดที่ได้รับอนุญาตจากประธานแห่งสภานั้นด้วย
โดยอนุโลม

มาตรา 120  ในระหว่างสมัยประชุม ห้ามมิให้จับ คุมขัง หรือหมายเรียก
ตัวสมาชิกสภาผู้แทนราษฎรหรือสมาชิกวุฒิสภา ไปทําการสอบสวนในฐานะที่สมาชิก
ผู้นั้นเป็นผู้ต้องหาในคดีอาญา เว้นแต่จะได้รับอนุญาตจากสภาที่ผู้นั้นเป็นสมาชิก
หรือเป็นการจับในขณะกระทําความผิด
  ในกรณีที่มีการจับสมาชิกสภาผู้แทนราษฎรหรือสมาชิกวุฒิสภา
ในขณะกระทําความผิด ให้รายงานไปยังประธานแห่งสภาที่ผู้นั้นเป็นสมาชิกโดยพลัน
และประธานแห่งสภาที่ผู้นั้นเป็นสมาชิกอาจสั่งให้ปล่อยผู้ถูกจับได้
  ในกรณีที่มีการฟ้องสมาชิกสภาผู้แทนราษฎรหรือสมาชิกวุฒิสภา
ในคดีอาญา ไม่ว่าจะได้ฟ้องนอกหรือในสมัยประชุม ศาลจะพิจารณาคดีนั้นในระหว่าง
สมัยประชุมมิได้ เว้นแต่จะได้รับอนุญาตจากสภาที่ผู้นั้นเป็นสมาชิก หรือเป็นคดีอาญา
ของผู้ดํารงตําแหน่งทางการเมืองตามรัฐธรรมนูญ หรือคดีอันเกี่ยวกับพระราชบัญญัติ
ประกอบรัฐธรรมนูญว่าด้วยการเลือกตั้งสมาชิกสภาผู้แทนราษฎร พระราชบัญญัติประกอบ
รัฐธรรมนูญว่าด้วยการได้มาซึ่งสมาชิกวุฒิสภา พระราชบัญญัติประกอบรัฐธรรมนูญว่าด้วย
คณะกรรมการการเลือกตั้ง หรือพระราชบัญญัติประกอบรัฐธรรมนูญว่าด้วยพรรคการเมือง
แต่การพิจารณาคดีต้องไม่เป็นการขัดขวางต่อการที่สมาชิกผู้นั้นจะมาประชุมสภา
  การพิจารณาพิพากษาคดีที่ศาลได้กระทําก่อนมีคําอ้างว่าจําเลยเป็นสมาชิก
ของสภาใดสภาหนึ่งย่อมเป็นอันใช้ได้
  ถ้าสมาชิกสภาผู้แทนราษฎรหรือสมาชิกวุฒิสภาถูกคุมขังในระหว่าง
สอบสวนหรือพิจารณาอยู่ก่อนสมัยประชุม เมื่อถึงสมัยประชุม พนักงานสอบสวนหรือศาล
แล้วแต่กรณี ต้องสั่งปล่อยทันทีถ้าประธานแห่งสภาที่ผู้นั้นเป็นสมาชิกได้ร้องขอ
  คําสั่งปล่อยให้มีผลบังคับตั้งแต่วันสั่งปล่อยจนถึงวันสุดท้ายแห่งสมัยประชุม

มาตรา 121  ในระหว่างที่ไม่มีสภาผู้แทนราษฎร ไม่ว่าด้วยเหตุสภา
ผู้แทนราษฎรสิ้นอายุ สภาผู้แทนราษฎรถูกยุบ หรือเหตุอื่นใด จะมีการประชุมวุฒิสภามิได้
เว้นแต่
  (1) มีกรณีที่รัฐสภาต้องดําเนินการตามมาตรา 17 มาตรา 19 มาตรา 20
มาตรา 21 หรือมาตรา 172
  (2) มีกรณีที่วุฒิสภาต้องประชุมเพื่อทําหน้าที่พิจารณาให้บุคคลดํารง
ตําแหน่งใดตามบทบัญญัติแห่งรัฐธรรมนูญ
  เมื่อมีกรณีตามวรรคหนึ่ง ให้ประธานวุฒิสภานําความกราบบังคมทูล
เพื่อมีพระบรมราชโองการประกาศเรียกประชุมรัฐสภาเป็นการประชุมสมัยวิสามัญ
และให้ประธานวุฒิสภาเป็นผู้ลงนามรับสนองพระบรมราชโองการ
  ในกรณีตาม (1) ให้วุฒิสภาทําหน้าที่รัฐสภา แต่การให้ความเห็นชอบ
ตามมาตรา 172 ต้องมีคะแนนเสียงไม่น้อยกว่าสองในสามของจํานวนสมาชิกวุฒิสภา
ทั้งหมดเท่าที่มีอยู่

มาตรา 122  การประชุมสภาผู้แทนราษฎร การประชุมวุฒิสภา
และการประชุมร่วมกันของรัฐสภา ย่อมเป็นการเปิดเผยตามลักษณะที่กําหนดไว้
ในข้อบังคับการประชุมแต่ละสภา แต่ถ้าคณะรัฐมนตรี หรือสมาชิกของแต่ละสภา
หรือสมาชิกของทั้งสองสภารวมกัน มีจํานวนไม่น้อยกว่าหนึ่งในสี่ของจํานวนสมาชิกทั้งหมด
เท่าที่มีอยู่ของแต่ละสภา หรือจํานวนสมาชิกของทั้งสองสภาเท่าที่มีอยู่รวมกัน แล้วแต่กรณี
ร้องขอให้ประชุมลับ ก็ให้ประชุมลับ

มาตรา 123  สภาผู้แทนราษฎรและวุฒิสภามีอํานาจตราข้อบังคับ
การประชุมเกี่ยวกับการเลือกและการปฏิบัติหน้าที่ของประธานสภา รองประธานสภา
เรื่องหรือกิจการอันเป็นอํานาจหน้าที่ของคณะกรรมาธิการสามัญแต่ละชุด การปฏิบัติ
หน้าที่และองค์ประชุมของคณะกรรมาธิการ วิธีการประชุม การเสนอและพิจารณา
ร่างพระราชบัญญัติประกอบรัฐธรรมนูญและร่างพระราชบัญญัติ การเสนอญัตติ
การปรึกษา การอภิปราย การลงมติ การบันทึกการลงมติ การเปิดเผยการลงมติ
การตั้งกระทู้ถาม การเปิดอภิปรายทั่วไป การรักษาระเบียบและความเรียบร้อย
และการอื่นที่เกี่ยวข้อง รวมทั้งมีอํานาจตราข้อบังคับเกี่ยวกับประมวลจริยธรรมของ
สมาชิกและกรรมาธิการ และกิจการอื่นเพื่อดําเนินการตามบทบัญญัติแห่งรัฐธรรมนูญ

มาตรา 124  สภาผู้แทนราษฎรและวุฒิสภามีอํานาจเลือกสมาชิก
ของแต่ละสภาตั้งเป็นคณะกรรมาธิการสามัญ และมีอํานาจเลือกบุคคลผู้เป็นสมาชิก
หรือมิได้เป็นสมาชิก ตั้งเป็นคณะกรรมาธิการวิสามัญ หรือคณะกรรมาธิการร่วมกัน
ตามมาตรา 132 เพื่อกระทํากิจการ พิจารณาสอบหาข้อเท็จจริง หรือศึกษาเรื่องใด ๆ
และรายงานให้สภาทราบตามระยะเวลาที่สภากําหนด
  การกระทํากิจการ การสอบหาข้อเท็จจริง หรือการศึกษาตามวรรคหนึ่ง
ต้องเป็นเรื่องที่อยู่ในหน้าที่และอํานาจของสภา และหน้าที่และอํานาจตามที่ระบุไว้ใน
การตั้งคณะกรรมาธิการก็ดี ในการดําเนินการของคณะกรรมาธิการก็ดี ต้องไม่เป็นเรื่อง
ซ้ําซ้อนกัน  ในกรณีที่การกระทํากิจการ การสอบหาข้อเท็จจริงหรือการศึกษาในเรื่องใด
มีความเกี่ยวข้องกัน ให้เป็นหน้าที่ของประธานสภาที่จะต้องดําเนินการให้คณะกรรมาธิการ
ที่เกี่ยวข้องทุกชุดร่วมกันดําเนินการ
  ในการสอบหาข้อเท็จจริง คณะกรรมาธิการจะมอบอํานาจหรือมอบหมาย
ให้บุคคลหรือคณะบุคคลใดกระทําการแทนมิได้
  คณะกรรมาธิการตามวรรคหนึ่งมีอํานาจเรียกเอกสารจากบุคคลใด
หรือเรียกบุคคลใดมาแถลงข้อเท็จจริงหรือแสดงความเห็นในกิจการที่กระทําหรือในเรื่องที่
พิจารณาสอบหาข้อเท็จจริงหรือศึกษาอยู่นั้นได้ แต่การเรียกเช่นว่านั้นมิให้ใช้บังคับแก่
ผู้พิพากษาหรือตุลาการที่ปฏิบัติตามหน้าที่หรือใช้อํานาจในกระบวนวิธีพิจารณาพิพากษา
อรรถคด ีหรือการบริหารงานบุคคลของแต่ละศาล และมิให้ใช้บังคับแก่ผู้ดํารงตําแหน่ง
ในองค์กรอิสระในส่วนที่เกี่ยวกับการปฏิบัติตามหน้าที่และอํานาจโดยตรงในแต่ละองค์กร
ตามบทบัญญัติในรัฐธรรมนูญหรือตามพระราชบัญญัติประกอบรัฐธรรมนูญ แล้วแต่กรณี
  ให้เป็นหน้าที่ของรัฐมนตรีที่รับผิดชอบในกิจการที่คณะกรรมาธิการ
สอบหาข้อเท็จจริงหรือศึกษา ที่จะต้องสั่งการให้เจ้าหน้าที่ของรัฐในสังกัดหรือในกํากับ
ให้ข้อเท็จจริง ส่งเอกสาร หรือแสดงความเห็นตามที่คณะกรรมาธิการเรียก
  ให้สภาผู้แทนราษฎรและวุฒิสภาเปิดเผยบันทึกการประชุม รายงาน
การดําเนินการ รายงานการสอบหาข้อเท็จจริง หรือรายงานการศึกษา แล้วแต่กรณี
ของคณะกรรมาธิการให้ประชาชนทราบ เว้นแต่สภาผู้แทนราษฎรหรือวุฒิสภา แล้วแต่
กรณี มีมติมิให้เปิดเผย
  เอกสิทธ์ิที่บัญญัติไว้ในมาตรา 119 นั้น ให้คุ้มครองถึงบุคคลผู้กระทํา
หน้าที่และผู้ปฏิบัติตามคําเรียกตามมาตรานี้ด้วย
  กรรมาธิการสามัญซึ่งตั้งจากผู้ซึ่งเป็นสมาชิกสภาผู้แทนราษฎรทั้งหมด
ต้องมีจํานวนตามหรือใกล้เคียงกับอัตราส่วนของจํานวนสมาชิกสภาผู้แทนราษฎรของ
แต่ละพรรคการเมืองที่มีอยู่ในสภาผู้แทนราษฎร
  ในระหว่างที่ยังไม่มีข้อบังคับการประชุมสภาผู้แทนราษฎรตามมาตรา 123
ให้ประธานสภาผู้แทนราษฎรเป็นผู้กําหนดอัตราส่วนตามวรรคแปด

มาตรา 125  ให้มีพระราชบัญญัติประกอบรัฐธรรมนูญ ดังต่อไปนี้
  (1) พระราชบัญญัติประกอบรัฐธรรมนูญว่าด้วยการเลือกตั้ง
สมาชิกสภาผู้แทนราษฎร
  (2) พระราชบัญญัติประกอบรัฐธรรมนูญว่าด้วยการได้มาซึ่งสมาชิกวุฒิสภา
  (3) พระราชบัญญัติประกอบรัฐธรรมนูญว่าด้วยคณะกรรมการการเลือกตั้ง
  (4) พระราชบัญญัติประกอบรัฐธรรมนูญว่าด้วยพรรคการเมือง
  (5) พระราชบัญญัติประกอบรัฐธรรมนูญว่าด้วยวิธีพิจารณาของศาล
รัฐธรรมนูญ
  (6) พระราชบัญญัติประกอบรัฐธรรมนูญว่าด้วยวิธีพิจารณาคดีอาญาของ
ผู้ดํารงตําแหน่งทางการเมือง
  (7) พระราชบัญญัติประกอบรัฐธรรมนูญว่าด้วยผู้ตรวจการแผ่นดิน
  (8) พระราชบัญญัติประกอบรัฐธรรมนูญว่าด้วยการป้องกันและ
ปราบปรามการทุจริต
  (9) พระราชบัญญัติประกอบรัฐธรรมนูญว่าด้วยการตรวจเงินแผ่นดิน

มาตรา 126  ร่างพระราชบัญญัติประกอบรัฐธรรมนูญจะเสนอได้ก็แต่โดย
  (1) คณะรัฐมนตรี โดยข้อเสนอแนะของศาลฎีกา ศาลรัฐธรรมนูญ หรือ
องค์กรอิสระที่เกี่ยวข้อง
  (2) สมาชิกสภาผู้แทนราษฎรจํานวนไม่น้อยกว่าหนึ่งในสิบของจํานวน
สมาชิกทั้งหมดเท่าที่มีอยู่ของสภาผู้แทนราษฎร

มาตรา 127  การพิจารณาร่างพระราชบัญญัติประกอบรัฐธรรมนูญ
ของสภาผู้แทนราษฎรและวุฒิสภาให้กระทําเช่นเดียวกับพระราชบัญญัติ เว้นแต่
  (1) ในการพิจารณาร่างพระราชบัญญัติประกอบรัฐธรรมนูญ
สภาผู้แทนราษฎรต้องพิจารณาให้แล้วเสร็จภายในเวลาหนึ่งร้อยแปดสิบวันนับแต่
วันที่ได้รับร่าง และในกรณีที่ต้องมีการตั้งคณะกรรมาธิการร่วมกันของทั้งสองสภา
จะต้องพิจารณาให้แล้วเสร็จภายในเวลาเก้าสิบวันนับแต่วันที่ตั้งคณะกรรมาธิการร่วมกัน
ในกรณีที่สภาผู้แทนราษฎรดําเนินการไม่แล้วเสร็จภายในกําหนดเวลาดังกล่าว ให้ถือว่า
สภาผู้แทนราษฎรให้ความเห็นชอบตามร่างที่มีการเสนอครั้งแรก หรือที่ได้รับจากวุฒิสภา
แล้วแต่กรณี
  (2) การออกเสียงลงคะแนนในวาระที่สาม และการลงคะแนนตาม (4)
ต้องมีคะแนนเสียงเห็นชอบด้วยมากกว่ากึ่งหนึ่งของจํานวนสมาชิกทั้งหมดเท่าที่มีอยู่
ของแต่ละสภาหรือของทั้งสองสภารวมกัน แล้วแต่กรณี
  (3) ภายในสิบห้าวันนับแต่วันที่รัฐสภาให้ความเห็นชอบกับ
ร่างพระราชบัญญัติประกอบรัฐธรรมนูญแล้ว ให้รัฐสภาส่งร่างพระราชบัญญัติประกอบ
รัฐธรรมนูญนั้นไปยังศาลฎีกา ศาลรัฐธรรมนูญ หรือองค์กรอิสระที่เกี่ยวข้อง เพื่อให้
ความเห็น ในกรณีที่ศาลฎีกา ศาลรัฐธรรมนูญ หรือองค์กรอิสระที่เกี่ยวข้อง ไม่มีข้อทักท้วง
ภายในสิบวันนับแต่วันที่ได้รับร่างดังกล่าว ให้รัฐสภาดําเนินการต่อไป
  (4) ในกรณีที่ศาลฎีกา ศาลรัฐธรรมนูญ หรือองค์กรอิสระที่เกี่ยวข้อง
เห็นว่าร่างพระราชบัญญัติประกอบรัฐธรรมนูญที่รัฐสภาให้ความเห็นชอบมีข้อความใด
ขัดหรือแย้งต่อรัฐธรรมนูญ หรือทําให้ไม่สามารถปฏิบัติหน้าที่ให้ถูกต้องตามบทบัญญัติ
ของรัฐธรรมนูญได้ ให้เสนอความเห็นไปยังรัฐสภา และให้รัฐสภาประชุมร่วมกัน
เพื่อพิจารณาให้แล้วเสร็จภายในสามสิบวันนับแต่วันที่ได้รับความเห็นดังกล่าว
ในการนี้ ให้รัฐสภามีอํานาจแก้ไขเพิ่มเติม ตามข้อเสนอของศาลฎีกา ศาลรัฐธรรมนูญ
หรือองค์กรอิสระ ตามที่เห็นสมควรได้ และเมื่อดําเนินการแล้วให้รัฐสภาดําเนินการต่อไป

มาตรา 128  ร่างพระราชบัญญัติจะเสนอได้ก็แต่โดย
  (1) คณะรัฐมนตรี
  (2) สมาชิกสภาผู้แทนราษฎรจํานวนไม่น้อยกว่ายี่สิบคน
  (3) ผู้มีสิทธิเลือกตั้งจํานวนไม่น้อยกว่าหนึ่งหมื่นคนเข้าชื่อเสนอกฎหมาย
ตามหมวด 3 หรือหมวด 6 ทั้งนี้ ตามกฎหมายว่าด้วยการเข้าชื่อเสนอกฎหมาย
  ในกรณีที่ร่างพระราชบัญญัติซึ่งมีผู้เสนอตาม (2) หรือ (3) เป็นร่าง
พระราชบัญญัติเกี่ยวด้วยการเงินจะเสนอได้ก็ต่อเมื่อมีคํารับรองของนายกรัฐมนตรี
  ร่างพระราชบัญญัติให้เสนอต่อสภาผู้แทนราษฎรก่อน

มาตรา 129  ร่างพระราชบัญญัติเกี่ยวด้วยการเงิน หมายความถึง
ร่างพระราชบัญญัติว่าด้วยเรื่องใดเรื่องหนึ่ง ดังต่อไปนี้
  (1) การตั้งขึ้น ยกเลิก ลด เปลี่ยนแปลง แก้ไข ผ่อน หรือวางระเบียบ
การบังคับอันเกี่ยวกับภาษีหรืออากร
  (2) การจัดสรร รับ รักษา หรือจ่ายเงินแผ่นดิน หรือการโอนงบประมาณ
รายจ่ายของแผ่นดิน
  (3) การกู้เงิน การค้ําประกัน การใช้เงินกู้ หรือการดําเนินการที่ผูกพัน
ทรัพย์สินของรัฐ
  (4) เงินตรา
  ในกรณีที่เป็นที่สงสัยว่าร่างพระราชบัญญัติใดเป็นร่างพระราชบัญญัติ
เกี่ยวด้วยการเงิน ให้เป็นอํานาจของที่ประชุมร่วมกันของประธานสภาผู้แทนราษฎรและ
ประธานคณะกรรมาธิการสามัญของสภาผู้แทนราษฎรทุกคณะเป็นผู้วินิจฉัย
  ให้ประธานสภาผู้แทนราษฎรจัดให้มีการประชุมร่วมกันเพื่อพิจารณากรณี
ตามวรรคสอง ภายในสิบห้าวันนับแต่วันที่มีกรณีดังกล่าว
  มติของที่ประชุมร่วมกันตามวรรคสอง ให้ใช้เสียงข้างมากเป็นประมาณ
ถ้าคะแนนเสียงเท่ากันให้ประธานสภาผู้แทนราษฎรออกเสียงเพิ่มขึ้นอีกเสียงหนึ่งเป็น
เสียงชี้ขาด

มาตรา 130  ร่างพระราชบัญญัติใดที่สมาชิกสภาผู้แทนราษฎรหรือ
ผู้มีสิทธิเลือกตั้งเป็นผู้เสนอและในชั้นรับหลักการไม่เป็นร่างพระราชบัญญัติเกี่ยวด้วย
การเงิน แต่สภาผู้แทนราษฎรได้แก้ไขเพิ่มเติม และประธานสภาผู้แทนราษฎร หรือมี
สมาชิกสภาผู้แทนราษฎรทักท้วงต่อประธานสภาผู้แทนราษฎร ว่าการแก้ไขเพิ่มเติมนั้น
ทําให้มีลักษณะเป็นร่างพระราชบัญญัติเกี่ยวด้วยการเงิน ให้ประธานสภาผู้แทนราษฎร
สั่งระงับการพิจารณาไว้ก่อน เพื่อดําเนินการต่อไปตามมาตรา 129 วรรคสอง วรรคสาม
และวรรคสี่
  ในกรณีที่ที่ประชุมร่วมกันตามวรรคหนึ่งวินิจฉัยว่า การแก้ไขเพิ่มเติม
ทําให้ร่างพระราชบัญญัตินั้นมีลักษณะเป็นร่างพระราชบัญญัติเกี่ยวด้วยการเงิน
ให้ประธานสภาผู้แทนราษฎรส่งร่างพระราชบัญญัตินั้นไปให้นายกรัฐมนตรีรับรอง
ถ้านายกรัฐมนตรีไม่ให้คํารับรอง ให้สภาผู้แทนราษฎรดําเนินการแก้ไขเพื่อมิให้
ร่างพระราชบัญญัตินั้นเป็นร่างพระราชบัญญัติเกี่ยวด้วยการเงิน

มาตรา 131  เมื่อสภาผู้แทนราษฎรได้พิจารณาร่างพระราชบัญญัติ
และลงมติเห็นชอบแล้ว ให้สภาผู้แทนราษฎรเสนอร่างพระราชบัญญัตินั้นต่อวุฒิสภา
วุฒิสภาต้องพิจารณาร่างพระราชบัญญัติที่เสนอมานั้นให้เสร็จภายในหกสิบวัน แต่ถ้า
ร่างพระราชบัญญัตินั้นเป็นร่างพระราชบัญญัติเกี่ยวด้วยการเงิน ต้องพิจารณาให้เสร็จ
ภายในสามสิบวัน ทั้งนี้ เว้นแต่วุฒิสภาจะได้ลงมติให้ขยายเวลาออกไปเป็นกรณีพิเศษ
ซึ่งต้องไม่เกินสามสิบวัน กําหนดวันดังกล่าวให้หมายถึงวันในสมัยประชุม และให้
เริ่มนับแต่วันที่ร่างพระราชบัญญัตินั้นมาถึงวุฒิสภา
  ระยะเวลาในวรรคหนึ่ง ไม่ให้นับรวมระยะเวลาที่อยู่ในระหว่าง
การพิจารณาของศาลรัฐธรรมนูญตามมาตรา 134
  ถ้าวุฒิสภาพิจารณาร่างพระราชบัญญัติไม่เสร็จภายในกําหนดเวลา
ตามวรรคหนึ่ง ให้ถือว่าวุฒิสภาได้ให้ความเห็นชอบในร่างพระราชบัญญัตินั้น
  ในกรณีที่สภาผู้แทนราษฎรเสนอร่างพระราชบัญญัติเกี่ยวด้วยการเงิน
ไปยังวุฒิสภา ให้ประธานสภาผู้แทนราษฎรแจ้งให้วุฒิสภาทราบและให้ถือเป็นเด็ดขาด
หากมิได้แจ้ง ให้ถือว่าร่างพระราชบัญญัตินั้นไม่เป็นร่างพระราชบัญญัติเกี่ยวด้วยการเงิน

มาตรา 132  เมื่อวุฒิสภาได้พิจารณาร่างพระราชบัญญัติเสร็จแล้ว
  (1) ถ้าเห็นชอบด้วยกับสภาผู้แทนราษฎร ให้ดําเนินการต่อไปตาม
มาตรา 140
  (2) ถ้าไม่เห็นชอบด้วยกับสภาผู้แทนราษฎร ให้ยับยั้งร่างพระราชบัญญัติ
นั้นไว้ก่อน และส่งร่างพระราชบัญญัตินั้นคืนไปยังสภาผู้แทนราษฎร
  (3) ถ้าแก้ไขเพิ่มเติม ให้ส่งร่างพระราชบัญญัติตามที่แก้ไขเพิ่มเติมนั้น
ไปยังสภาผู้แทนราษฎร ถ้าสภาผู้แทนราษฎรเห็นชอบด้วยกับการแก้ไขเพิ่มเติม
ให้ดําเนินการต่อไปตามมาตรา 140 ถ้าเป็นกรณีอื่น ให้แต่ละสภาตั้งบุคคลซึ่งเป็น
หรือมิได้เป็นสมาชิกแห่งสภานั้น ๆ มีจํานวนเท่ากัน ตามที่สภาผู้แทนราษฎรกําหนด
ประกอบเป็นคณะกรรมาธิการร่วมกันเพื่อพิจารณาร่างนั้น และให้คณะกรรมาธิการร่วมกัน
รายงานและเสนอร่างพระราชบัญญัติที่คณะกรรมาธิการร่วมกันได้พิจารณาแล้วต่อสภา
ทั้งสอง ถ้าสภาทั้งสองต่างเห็นชอบด้วยร่างพระราชบัญญัติที่คณะกรรมาธิการร่วมกัน
ได้พิจารณาแล้ว ให้ดําเนินการต่อไปตามมาตรา 140 ถ้าสภาใดสภาหนึ่งไม่เห็นชอบด้วย
ไม่ว่าอีกสภาหนึ่งจะได้พิจารณาร่างพระราชบัญญัตินั้นแล้วหรือไม่ ให้ยับยั้ง
ร่างพระราชบัญญัตินั้นไว้ก่อน
  การประชุมคณะกรรมาธิการร่วมกันต้องมีกรรมาธิการของสภาทั้งสอง
มาประชุมไม่น้อยกว่ากึ่งหนึ่งของจํานวนกรรมาธิการทั้งหมดจึงจะเป็นองค์ประชุม
และให้นํามาตรา 152 มาใช้บังคับโดยอนุโลม
  ถ้าวุฒิสภาไม่ส่งร่างพระราชบัญญัติคืนไปยังสภาผู้แทนราษฎรภายใน
กําหนดเวลาตามมาตรา 131 ให้ถือว่าวุฒิสภาได้ให้ความเห็นชอบในร่างพระราชบัญญัติ
นั้น และให้ดําเนินการตามมาตรา 140 ต่อไป

มาตรา 133  สภาผู้แทนราษฎรจะยกร่างพระราชบัญญัติที่ต้องยับยั้งไว้
ตามมาตรา 132 ขึ้นพิจารณาใหม่ได้เมื่อพ้นหนึ่งร้อยแปดสิบวันนับแต่
  (1) วันที่วุฒิสภาส่งร่างพระราชบัญญัตินั้นคืนไปยังสภาผู้แทนราษฎร
สําหรับกรณีการยับยั้งตามมาตรา 132 (2)
  (2) วันที่สภาใดสภาหนึ่งไม่เห็นชอบด้วย สําหรับกรณีการยับยั้งตาม
มาตรา 132 (3)
  ในกรณีตามวรรคหนึ่ง ถ้าสภาผู้แทนราษฎรลงมติยืนยันร่างที่ผ่านการ
พิจารณาจากสภาผู้แทนราษฎร หรือร่างที่คณะกรรมาธิการร่วมกันพิจารณา ด้วยคะแนน
เสียงมากกว่ากึ่งหนึ่งของจํานวนสมาชิกทั้งหมดเท่าที่มีอยู่ของสภาผู้แทนราษฎรแล้ว
ให้ถือว่าร่างพระราชบัญญัตินั้นเป็นอันได้รับความเห็นชอบของรัฐสภา และให้ดําเนินการ
ต่อไปตามมาตรา 140
  ภายใต้บังคับมาตรา 138 วรรคสี่ ระยะเวลาหนึ่งร้อยแปดสิบวัน
ตามวรรคหนึ่งให้ลดเหลือสิบวันกรณีที่ร่างพระราชบัญญัติที่ต้องยับยั้งไว้นั้น
เป็นร่างพระราชบัญญัติเกี่ยวด้วยการเงิน

มาตรา 134  ในระหว่างที่มีการยับยั้งร่างพระราชบัญญัติใดตาม
มาตรา 132 คณะรัฐมนตรีหรือสมาชิกสภาผู้แทนราษฎรจะเสนอร่างพระราชบัญญัติที่มี
หลักการอย่างเดียวกันหรือคล้ายกันกับหลักการของร่างพระราชบัญญัติที่ต้องยับยั้งไว้มิได้
  ในกรณีที่สภาผู้แทนราษฎรหรือวุฒิสภาเห็นว่าร่างพระราชบัญญัติที่เสนอ
หรือส่งให้พิจารณานั้น เป็นร่างพระราชบัญญัติที่มีหลักการอย่างเดียวกันหรือคล้ายกัน
กับหลักการของร่างพระราชบัญญัติที่ต้องยับยั้งไว้ ให้ประธานสภาผู้แทนราษฎร
หรือประธานวุฒิสภาส่งร่างพระราชบัญญัติดังกล่าวให้ศาลรัฐธรรมนูญวินิจฉัย
ถ้าศาลรัฐธรรมนูญวินิจฉัยว่าเป็นร่างพระราชบัญญัติที่มีหลักการอย่างเดียวกันหรือ
คล้ายกันกับหลักการของร่างพระราชบัญญัติที่ต้องยับยั้งไว้ ให้ร่างพระราชบัญญัตินั้น
เป็นอันตกไป

มาตรา 135  การจ่ายเงินแผ่นดิน จะกระทําได้เฉพาะที่ได้อนุญาตไว้ใน
กฎหมายว่าด้วยงบประมาณรายจ่าย กฎหมายว่าด้วยวิธีการงบประมาณ หรือกฎหมาย
เกี่ยวด้วยการโอนงบประมาณ หรือกฎหมายว่าด้วยเงินคงคลัง เว้นแต่ในกรณีจําเป็น
รีบด่วนจะจ่ายไปก่อนก็ได้ แต่ต้องเป็นไปตามหลักเกณฑ์และวิธีการที่กฎหมายบัญญัติ
ในกรณีเช่นว่านี้ ต้องตั้งงบประมาณรายจ่ายชดใช้ในพระราชบัญญัติโอนงบประมาณ
รายจ่ายหรือพระราชบัญญัติงบประมาณรายจ่ายเพิ่มเติม หรือพระราชบัญญัติงบประมาณ
รายจ่ายประจําปีงบประมาณถัดไป

มาตรา 136  งบประมาณรายจ่ายของแผ่นดินให้ทําเป็นพระราชบัญญัติ
ถ้าพระราชบัญญัติงบประมาณรายจ่ายประจําปีงบประมาณออกไม่ทันปีงบประมาณใหม่
ให้ใช้กฎหมายว่าด้วยงบประมาณรายจ่ายในปีงบประมาณปีก่อนนั้นไปพลางก่อน
  รัฐต้องจัดสรรงบประมาณให้เพียงพอกับการปฏิบัติหน้าที่โดยอิสระของ
รัฐสภา ศาล องค์กรอิสระ และองค์กรอัยการ ทั้งนี้ ตามหลักเกณฑ์ที่บัญญัติไว้ในกฎหมาย
ว่าด้วยวินัยการเงินการคลังของรัฐ

มาตรา 137  ในการนําเสนอร่างพระราชบัญญัติงบประมาณรายจ่าย
ประจําปีงบประมาณต้องแสดงแหล่งที่มาและประมาณการรายได้ และผลสัมฤทธ์ิที่จะ
ได้รับจากการจ่ายเงิน และความสอดคล้องกับยุทธศาสตร์ชาติ และแผนพัฒนาต่าง ๆ
ทั้งนี้ ตามหลักเกณฑ์ที่บัญญัติไว้ในกฎหมายว่าด้วยวินัยการเงินการคลังของรัฐ

มาตรา 138  ร่างพระราชบัญญัติงบประมาณรายจ่ายประจําปี
งบประมาณ ร่างพระราชบัญญัติงบประมาณรายจ่ายเพิ่มเติม และร่างพระราชบัญญัติ
โอนงบประมาณรายจ่าย สภาผู้แทนราษฎรจะต้องพิจารณาให้แล้วเสร็จภายใน
หนึ่งร้อยห้าวันนับแต่วันที่ร่างพระราชบัญญัติดังกล่าวมาถึงสภาผู้แทนราษฎร
  ถ้าสภาผู้แทนราษฎรพิจารณาร่างพระราชบัญญัตินั้นไม่แล้วเสร็จภายใน
กําหนดเวลาตามวรรคหนึ่ง ให้ถือว่าสภาผู้แทนราษฎรเห็นชอบกับร่างพระราชบัญญัตินั้น
และให้เสนอร่างพระราชบัญญัติดังกล่าวต่อวุฒิสภาเพื่อพิจารณา
  ในการพิจารณาของวุฒิสภา วุฒิสภาจะต้องให้ความเห็นชอบหรือ
ไม่ให้ความเห็นชอบ ภายในยี่สิบวันนับแต่วันที่ร่างพระราชบัญญัตินั้นมาถึงวุฒิสภา
โดยจะแก้ไขเพิ่มเติมใด ๆ มิได้ ถ้าพ้นกําหนดเวลาดังกล่าวให้ถือว่าวุฒิสภาเห็นชอบกับ
ร่างพระราชบัญญัตินั้น ในกรณีเช่นนี้และในกรณีที่วุฒิสภาให้ความเห็นชอบ ให้ดําเนินการ
ต่อไปตามมาตรา 140
  ถ้าวุฒิสภาไม่เห็นชอบด้วยกับร่างพระราชบัญญัติดังกล่าว ให้นํา
มาตรา 133 วรรคสอง มาใช้บังคับโดยอนุโลม โดยให้สภาผู้แทนราษฎรยกขึ้น
พิจารณาใหม่ได้ทันที

มาตรา 139  ในการพิจารณาร่างพระราชบัญญัติงบประมาณ
รายจ่ายประจําปีงบประมาณ ร่างพระราชบัญญัติงบประมาณรายจ่ายเพิ่มเติม
และร่างพระราชบัญญัติโอนงบประมาณรายจ่าย สมาชิกสภาผู้แทนราษฎรจะแปรญัตติ
เปลี่ยนแปลงหรือแก้ไขเพิ่มเติมรายการหรือจํานวนในรายการมิได้ แต่อาจแปรญัตติ
ในทางลดหรือตัดทอนรายจ่ายซึ่งมิใช่รายจ่ายตามข้อผูกพันอย่างใดอย่างหนึ่ง ดังต่อไปนี้
  (1) เงินส่งใช้ต้นเงินกู้
  (2) ดอกเบี้ยเงินกู้
  (3) เงินที่กําหนดให้จ่ายตามกฎหมาย
  ในการพิจารณาของสภาผู้แทนราษฎร วุฒิสภา หรือของคณะกรรมาธิการ
การเสนอ การแปรญัตติหรือการกระทําด้วยประการใด ๆ ที่มีผลให้สมาชิกสภาผู้แทน
ราษฎร สมาชิกวุฒิสภา หรือกรรมาธิการมีส่วนไม่ว่าโดยทางตรงหรือทางอ้อมในการ
ใช้งบประมาณรายจ่าย จะกระทํามิได้
  ในกรณีที่สมาชิกสภาผู้แทนราษฎรหรือสมาชิกวุฒิสภา มีจํานวน
ไม่น้อยกว่าหนึ่งในสิบของจํานวนสมาชิกทั้งหมดเท่าที่มีอยู่ของแต่ละสภา เห็นว่า
มีการกระทําที่ฝ่าฝืนบทบัญญัติตามวรรคสอง ให้เสนอความเห็นต่อศาลรัฐธรรมนูญ
เพื่อพิจารณา และศาลรัฐธรรมนูญต้องพิจารณาวินิจฉัยให้แล้วเสร็จภายในเจ็ดวัน
นับแต่วันที่ได้รับความเห็นดังกล่าว ในกรณีที่ศาลรัฐธรรมนูญวินิจฉัยว่ามีการกระทํา
ที่ฝ่าฝืนบทบัญญัติตามวรรคสอง  ให้การเสนอ การแปรญัตติ หรือการกระทําดังกล่าว
เป็นอันสิ้นผล ถ้าผู้กระทําการดังกล่าวเป็นสมาชิกสภาผู้แทนราษฎรหรือสมาชิกวุฒิสภา
ให้ผู้กระทําการนั้นพ้นจากสมาชิกภาพนับแต่วันที่ศาลรัฐธรรมนูญมีคําวินิจฉัย และให้
เพิกถอนสิทธิสมัครรับเลือกตั้งของผู้นั้น แต่ในกรณีที่คณะรัฐมนตรีเป็นผู้กระทําการหรือ
อนุมัติให้กระทําการ หรือรู้ว่ามีการกระทําดังกล่าวแล้วแต่มิได้สั่งยับยั้ง ให้คณะรัฐมนตรี
พ้นจากตําแหน่งทั้งคณะนับแต่วันที่ศาลรัฐธรรมนูญมีคําวินิจฉัย และให้เพิกถอนสิทธิสมัคร
รับเลือกตั้งของรัฐมนตรีที่พ้นจากตําแหน่งนั้น เว้นแต่จะพิสูจน์ได้ว่าตนมิได้อยู่ในที่ประชุม
ในขณะที่มีมติ และให้ผู้กระทําการดังกล่าวต้องรับผิดชดใช้เงินนั้นคืนพร้อมด้วยดอกเบี้ย
  เจ้าหน้าที่ของรัฐผู้ใดรู้ว่ามีการดําเนินการอันเป็นการฝ่าฝืนบทบัญญัติตาม
วรรคหนึ่งหรือวรรคสอง ถ้าอนุมัติหรือจัดสรรงบประมาณที่มีลักษณะดังกล่าวโดยมิได้
บันทึกข้อโต้แย้งไว้เป็นหนังสือ ต้องรับผิดชดใช้เงินนั้นคืนพร้อมด้วยดอกเบี้ยร่วมกับ
ผู้กระทําการตามวรรคสองด้วย  ทั้งนี้ ตามจํานวนเงินงบประมาณที่ได้จ่ายไป
  การเรียกเงินคืนตามวรรคสามหรือวรรคสี่ ให้กระทําได้ภายในยี่สิบปี
นับแต่วันที่มีการจัดสรรงบประมาณนั้น

มาตรา 140  ร่างพระราชบัญญัติที่ได้รับความเห็นชอบของรัฐสภาแล้ว
ให้นายกรัฐมนตรีรอไว้ห้าวันนับแต่วันที่ได้รับร่างพระราชบัญญัตินั้นจากรัฐสภา ถ้าไม่มี
กรณีต้องดําเนินการตามมาตรา 143 ให้นําขึ้นทูลเกล้าทูลกระหม่อมถวายภายในยี่สิบวัน
นับแต่วันพ้นกําหนดเวลาดังกล่าว เพื่อพระมหากษัตริย์ทรงลงพระปรมาภิไธย และเมื่อ
ประกาศในราชกิจจานุเบกษาแล้ว ให้ใช้บังคับเป็นกฎหมายได้

มาตรา 141  ร่างพระราชบัญญัติใด พระมหากษัตริย์ไม่ทรงเห็นชอบด้วย
และพระราชทานคืนมายังรัฐสภา หรือเมื่อพ้นเก้าสิบวันแล้วมิได้พระราชทานคืนมา
รัฐสภาจะต้องปรึกษาร่างพระราชบัญญัตินั้นใหม่ ถ้ารัฐสภามีมติยืนยันตามเดิม
ด้วยคะแนนเสียงไม่น้อยกว่าสองในสามของจํานวนสมาชิกทั้งหมดเท่าที่มีอยู่ของ
ทั้งสองสภาแล้ว ให้นายกรัฐมนตรีนําร่างพระราชบัญญัตินั้นขึ้นทูลเกล้าทูลกระหม่อมถวาย
อีกครั้งหนึ่ง เมื่อพระมหากษัตริย์มิได้ทรงลงพระปรมาภิไธยพระราชทานคืนมาภายใน
สามสิบวันให้นายกรัฐมนตรีนําพระราชบัญญัตินั้นประกาศในราชกิจจานุเบกษาใช้บังคับ
เป็นกฎหมายได้เสมือนหนึ่งว่าพระมหากษัตริย์ได้ทรงลงพระปรมาภิไธยแล้ว

มาตรา 142  ในกรณีที่อายุของสภาผู้แทนราษฎรสิ้นสุดลงหรือมีการ
ยุบสภาผู้แทนราษฎร ร่างรัฐธรรมนูญแก้ไขเพิ่มเติม หรือร่างพระราชบัญญัติที่รัฐสภา
ยังมิได้ให้ความเห็นชอบ หรือที่รัฐสภาให้ความเห็นชอบแล้วแต่พระมหากษัตริย์ไม่ทรง
เห็นชอบด้วยหรือเมื่อพ้นเก้าสิบวันแล้วมิได้พระราชทานคืนมา ให้เป็นอันตกไป
  บรรดาร่างรัฐธรรมนูญแก้ไขเพิ่มเติม หรือร่างพระราชบัญญัติที่รัฐสภา
ยังมิได้ให้ความเห็นชอบที่ตกไปตามวรรคหนึ่ง ถ้าคณะรัฐมนตรีที่ตั้งขึ้นใหม่ภายหลังการ
เลือกตั้งทั่วไปร้องขอต่อรัฐสภา เพื่อให้รัฐสภา สภาผู้แทนราษฎร หรือวุฒิสภา แล้วแต่กรณี
พิจารณาต่อไป ถ้ารัฐสภาเห็นชอบด้วยก็ให้รัฐสภา สภาผู้แทนราษฎร หรือวุฒิสภา
แล้วแต่กรณี พิจารณาต่อไปได้ แต่คณะรัฐมนตรีต้องร้องขอภายในหกสิบวันนับแต่
วันเรียกประชุมรัฐสภาครั้งแรกภายหลังการเลือกตั้งทั่วไป

มาตรา 143  ก่อนที่นายกรัฐมนตรีจะนําร่างพระราชบัญญัติใดขึ้นทูลเกล้า
ทูลกระหม่อมถวายเพื่อพระมหากษัตริย์ทรงลงพระปรมาภิไธยตามมาตรา 140 หรือ
มาตรา 141
  (1) หากสมาชิกสภาผู้แทนราษฎร สมาชิกวุฒิสภา หรือสมาชิกของ
ทั้งสองสภารวมกันมีจํานวนไม่น้อยกว่าหนึ่งในสิบของจํานวนสมาชิกทั้งหมดเท่าที่มีอยู่
ของทั้งสองสภา เห็นว่าร่างพระราชบัญญัติดังกล่าว มีข้อความขัดหรือแย้งต่อรัฐธรรมนูญ
หรือตราขึ้นโดยไม่ถูกต้องตามบทบัญญัติแห่งรัฐธรรมนูญ ให้เสนอความเห็นต่อ
ประธานสภาผู้แทนราษฎร ประธานวุฒิสภาหรือประธานรัฐสภา แล้วแต่กรณี
แล้วให้ประธานแห่งสภาที่ได้รับความเห็นดังกล่าว ส่งความเห็นนั้นไปยังศาลรัฐธรรมนูญ
เพื่อวินิจฉัย และแจ้งให้นายกรัฐมนตรีทราบโดยไม่ชักช้า
  (2) หากนายกรัฐมนตรีเห็นว่าร่างพระราชบัญญัติดังกล่าวมีข้อความ
ขัดหรือแย้งต่อรัฐธรรมนูญ หรือตราขึ้นโดยไม่ถูกต้องตามบทบัญญัติแห่งรัฐธรรมนูญ
ให้ส่งความเห็นเช่นว่านั้นไปยังศาลรัฐธรรมนูญเพื่อวินิจฉัย และแจ้งให้ประธานสภา
ผู้แทนราษฎรและประธานวุฒิสภาทราบโดยไม่ชักช้า
  ในระหว่างการพิจารณาวินิจฉัยของศาลรัฐธรรมนูญ นายกรัฐมนตรี
จะนําร่างพระราชบัญญัติดังกล่าวขึ้นทูลเกล้าทูลกระหม่อมถวายเพื่อพระมหากษัตริย์
ทรงลงพระปรมาภิไธยมิได้
  ถ้าศาลรัฐธรรมนูญวินิจฉัยว่าร่างพระราชบัญญัตินั้นมีข้อความขัดหรือแย้ง
ต่อรัฐธรรมนูญ หรือตราขึ้นโดยไม่ถูกต้องตามบทบัญญัติแห่งรัฐธรรมนูญ และข้อความ
ดังกล่าวเป็นสาระสําคัญ ให้ร่างพระราชบัญญัตินั้นเป็นอันตกไป
  ถ้าศาลรัฐธรรมนูญวินิจฉัยว่าร่างพระราชบัญญัตินั้นมีข้อความขัดหรือแย้ง
ต่อรัฐธรรมนูญ แต่มิใช่กรณีตามวรรคสาม ให้ข้อความที่ขัดหรือแย้งต่อรัฐธรรมนูญนั้น
เป็นอันตกไป และให้นายกรัฐมนตรีดําเนินการตามมาตรา 140 หรือมาตรา 141
แล้วแต่กรณี

มาตรา 144  ให้นํามาตรา 143 มาใช้บังคับแก่ร่างข้อบังคับการประชุม
สภาผู้แทนราษฎร ร่างข้อบังคับการประชุมวุฒิสภา และร่างข้อบังคับการประชุมรัฐสภา
ที่สภาผู้แทนราษฎร วุฒิสภา หรือรัฐสภา แล้วแต่กรณี ให้ความเห็นชอบแล้ว แต่ยังมิได้
ประกาศในราชกิจจานุเบกษาด้วยโดยอนุโลม

มาตรา 145  สมาชิกสภาผู้แทนราษฎรหรือสมาชิกวุฒิสภามีสิทธิ
ตั้งกระทู้ถามรัฐมนตรีในเรื่องใดเกี่ยวกับงานในหน้าที่โดยถามเป็นหนังสือหรือด้วยวาจา
ก็ได้ ตามข้อบังคับการประชุมแห่งสภานั้น ๆ แต่รัฐมนตรีย่อมมีสิทธิที่จะไม่ตอบ
เมื่อคณะรัฐมนตรีเห็นว่าเรื่องนั้นยังไม่ควรเปิดเผยเพราะเกี่ยวกับความปลอดภัยหรือ
ประโยชน์สําคัญของแผ่นดนิ

มาตรา 146  สมาชิกสภาผู้แทนราษฎรจํานวนไม่น้อยกว่าหนึ่งในห้า
ของจํานวนสมาชิกทั้งหมดเท่าที่มีอยู่ของสภาผู้แทนราษฎร มีสิทธิเข้าชื่อเสนอญัตติ
ขอเปิดอภิปรายทั่วไป เพื่อลงมติไม่ไว้วางใจรัฐมนตรีเป็นรายบุคคลหรือทั้งคณะ
  เมื่อได้มีการเสนอญัตติตามวรรคหนึ่งแล้ว จะมีการยุบสภาผู้แทนราษฎร
มิได้ เว้นแต่จะมีการถอนญัตติหรือการลงมตินั้นไม่ได้คะแนนเสียงตามวรรคสี่
  เมื่อการอภิปรายทั่วไปสิ้นสุดลง โดยมิใช่ด้วยมติให้ผ่านระเบียบวาระ
เปิดอภิปรายนั้นไป ให้สภาผู้แทนราษฎรลงมติไว้วางใจหรือไม่ไว้วางใจ การลงมติ
ในกรณีเช่นว่านี้มิให้กระทําในวันเดียวกับวันที่การอภิปรายสิ้นสุดลง
  มติไม่ไว้วางใจต้องมีคะแนนเสียงมากกว่ากึ่งหนึ่งของจํานวนสมาชิกทั้งหมด
เท่าที่มีอยู่ของสภาผู้แทนราษฎร
  รัฐมนตรีคนใดพ้นจากตําแหน่งเดิมแต่ยังคงเป็นรัฐมนตรีในตําแหน่งอื่น
ภายหลังจากวันที่สมาชิกสภาผู้แทนราษฎรเข้าชื่อตามวรรคหนึ่ง หรือพ้นจากตําแหน่งเดิม
ไม่เกินเก้าสิบวันก่อนวันที่สมาชิกสภาผู้แทนราษฎรเข้าชื่อตามวรรคหนึ่ง แต่ยังคงเป็น
รัฐมนตรีในตําแหน่งอื่น ให้รัฐมนตรีคนนั้นยังคงต้องถูกอภิปรายเพื่อลงมติไม่ไว้วางใจต่อไป

มาตรา 147  สมาชิกสภาผู้แทนราษฎรจํานวนไม่น้อยกว่าหนึ่งในสิบ
ของจํานวนสมาชิกทั้งหมดเท่าที่มีอยู่ของสภาผู้แทนราษฎร จะเข้าชื่อกันเพื่อเสนอญัตติ
ขอเปิดอภิปรายทั่วไปเพื่อซักถามข้อเท็จจริงหรือเสนอแนะปัญหาต่อคณะรัฐมนตรี
โดยไม่มีการลงมติก็ได้

มาตรา 148  สมาชิกวุฒิสภาจํานวนไม่น้อยกว่าหนึ่งในสามของจํานวน
สมาชิกทั้งหมดเท่าที่มีอยู่ของวุฒิสภา มีสิทธิเข้าชื่อขอเปิดอภิปรายทั่วไปในวุฒิสภา
เพื่อให้คณะรัฐมนตรีแถลงข้อเท็จจริงหรือชี้แจงปัญหาสําคัญเกี่ยวกับการบริหารราชการ
แผ่นดินโดยไม่มีการลงมติ

มาตรา 149  การเสนอญัตติขอเปิดอภิปรายทั่วไปตามมาตรา 146
มาตรา 147 หรือมาตรา 148 แล้วแต่กรณี ให้กระทําได้ปีละหนึ่งครั้ง
  ความในวรรคหนึ่งไม่ใช้บังคับแก่การเปิดอภิปรายทั่วไปตามมาตรา 146
ที่สิ้นสุดลงด้วยมติให้ผ่านระเบียบวาระเปิดอภิปรายนั้นไป

มาตรา 150  ในกรณีที่มีปัญหาสําคัญเกี่ยวกับความมั่นคงปลอดภัยหรือ
เศรษฐกิจของประเทศ สมควรที่จะปรึกษาหารือร่วมกันระหว่างรัฐสภาและคณะรัฐมนตรี
ผู้นําฝ่ายค้านในสภาผู้แทนราษฎรจะแจ้งไปยังประธานรัฐสภาขอให้มีการเปิดอภิปราย
ทั่วไปในที่ประชุมรัฐสภาก็ได้ ในกรณีนี้ ประธานรัฐสภาต้องดําเนินการให้มีการประชุม
ภายในสิบห้าวันนับแต่วันที่ได้รับการแจ้ง แต่รัฐสภาจะลงมติในปัญหาที่อภิปรายมิได้
  การประชุมตามวรรคหนึ่งให้ประชุมลับ และคณะรัฐมนตรีมีหน้าที่
ต้องเข้าร่วมประชุมด้วย


ส่วนที่ 5
การประชุมร่วมกันของรัฐสภา

มาตรา 151  ในกรณีต่อไปนี้ ให้รัฐสภาประชุมร่วมกัน
  (1) การให้ความเห็นชอบในการแต่งตั้งผู้สําเร็จราชการแทนพระองค์
ตามมาตรา 17
  (2) การปฏิญาณตนของผู้สําเร็จราชการแทนพระองค์ต่อรัฐสภา
ตามมาตรา 19
  (3) การรับทราบการแก้ไขเพิ่มเติมกฎมณเฑียรบาลว่าด้วยการสืบ
ราชสันตติวงศ์ พระพุทธศักราช 2467 ตามมาตรา 20
  (4) การรับทราบหรือให้ความเห็นชอบในการสืบราชสมบัติตามมาตรา 21
  (5) การให้ความเห็นชอบในการปิดสมัยประชุมตามมาตรา 116
  (6) การเปิดประชุมรัฐสภาตามมาตรา 117
  (7) การพิจารณาร่างพระราชบัญญัติประกอบรัฐธรรมนูญตาม
มาตรา 127 (4)
  (8) การปรึกษาร่างพระราชบัญญัติประกอบรัฐธรรมนูญหรือ
ร่างพระราชบัญญัติใหม่ตามมาตรา 141
  (9) การพิจารณาให้ความเห็นชอบตามมาตรา 142
  (10) การเปิดอภิปรายทั่วไปตามมาตรา 150 และมาตรา 160
  (11) การตราข้อบังคับการประชุมรัฐสภาตามมาตรา 152
  (12) การแถลงนโยบายตามมาตรา 157
  (13) การให้ความเห็นชอบในการประกาศสงครามตามมาตรา 172
  (14) การรับฟังคําชี้แจงและการให้ความเห็นชอบหนังสือสัญญาตาม
มาตรา 173
  (15) การแก้ไขเพิ่มเติมรัฐธรรมนูญตามมาตรา 253

มาตรา 152  ในการประชุมร่วมกันของรัฐสภาให้ใช้ข้อบังคับการประชุม
รัฐสภา ในระหว่างที่ยังไม่มีข้อบังคับการประชุมรัฐสภา ให้ใช้ข้อบังคับการประชุม
สภาผู้แทนราษฎรโดยอนุโลมไปพลางก่อน
  ในการประชุมร่วมกันของรัฐสภา ให้นําบทที่ใช้แก่สภาทั้งสองมาใช้บังคับ
โดยอนุโลม เว้นแต่ในเรื่องการตั้งคณะกรรมาธิการ กรรมาธิการซึ่งตั้งจากผู้ซึ่งเป็นสมาชิก
ของแต่ละสภาจะต้องมีจํานวนตามหรือใกล้เคียงกับอัตราส่วนของจํานวนสมาชิกของ
แต่ละสภา


หมวด 8
คณะรัฐมนตรี

มาตรา 153  พระมหากษัตริย์ทรงแต่งตั้งนายกรัฐมนตรีและรัฐมนตรีอื่น
อีกไม่เกินสามสิบห้าคน ประกอบเป็นคณะรัฐมนตรี มีหน้าที่บริหารราชการแผ่นดิน
ตามหลักความรับผิดชอบร่วมกัน
  นายกรัฐมนตรีต้องแต่งตั้งจากบุคคลซึ่งสภาผู้แทนราษฎรให้ความเห็นชอบ
ตามมาตรา 154
  ให้ประธานสภาผู้แทนราษฎรเป็นผู้ลงนามรับสนองพระบรมราชโองการ
แต่งตั้งนายกรัฐมนตรี
  นายกรัฐมนตรีจะดํารงตําแหน่งรวมกันแล้วเกินแปดปีมิได้  ทั้งนี้ ไม่ว่า
จะเป็นการดํารงตําแหน่งติดต่อกันหรือไม่

มาตรา 154  ให้สภาผู้แทนราษฎรพิจารณาให้ความเห็นชอบบุคคล
ซึ่งสมควรได้รับแต่งตั้งเป็นนายกรัฐมนตรี จากบุคคลซึ่งมีคุณสมบัติและไม่มีลักษณะ
ต้องห้ามตามมาตรา 155 และเป็นผู้มีชื่ออยู่ในบัญชีรายชื่อที่พรรคการเมืองแจ้งไว้
ตามมาตรา 83 เฉพาะจากบัญชีรายชื่อของพรรคการเมืองที่มีสมาชิกได้รับเลือกเป็น
สมาชิกสภาผู้แทนราษฎรไม่น้อยกว่าร้อยละห้าของจํานวนสมาชิกทั้งหมดเท่าที่มีอยู่
ของสภาผู้แทนราษฎร
  การเสนอชื่อตามวรรคหนึ่งต้องมีสมาชิกรับรองไม่น้อยกว่าหนึ่งในสิบ
ของจํานวนสมาชิกทั้งหมดเท่าที่มีอยู่ของสภาผู้แทนราษฎร
  มติของสภาผู้แทนราษฎรที่เห็นชอบการแต่งตั้งบุคคลใดให้เป็น
นายกรัฐมนตรี ต้องกระทําโดยการลงคะแนนโดยเปิดเผย และมีคะแนนเสียงมากกว่า
กึ่งหนึ่งของจํานวนสมาชิกทั้งหมดเท่าที่มีอยู่ของสภาผู้แทนราษฎร

มาตรา 155  รัฐมนตรีต้อง
  (1) มีสัญชาติไทยโดยการเกิด
  (2) มีอายุไม่ต่ํากว่าสามสิบห้าปี
  (3) สําเร็จการศึกษาไม่ต่ํากว่าปริญญาตรีหรือเทียบเท่า
  (4) มีความซื่อสัตย์สุจริตเป็นที่ประจักษ์
  (5) ไม่มีพฤติกรรมอันเป็นการฝ่าฝืนหรือไม่ปฏิบัติตามมาตรฐานทาง
จริยธรรมอย่างร้ายแรง
  (6) ไม่มีลักษณะต้องห้ามตามมาตรา 93
  (7) ไม่เป็นผู้ต้องคําพิพากษาให้จําคุก แม้คดีนั้นจะยังไม่ถึงที่สุด หรือมีการ
รอการลงโทษ เว้นแต่ในความผิดอันได้กระทําโดยประมาท ความผิดลหุโทษ หรือความผิด
ฐานหมิ่นประมาท
  (8) ไม่เป็นผู้เคยพ้นจากตําแหน่งเพราะเหตุกระทําการอันเป็นการต้องห้าม
ตามมาตรา 181 หรือมาตรา 182 มาแล้วยังไม่ถึงสองปีนับถึงวันแต่งตั้ง

มาตรา 156  ก่อนเข้ารับหน้าที่ รัฐมนตรีต้องถวายสัตย์ปฏิญาณต่อ
พระมหากษัตริย์ด้วยถ้อยคํา ดังต่อไปนี้
  “ข้าพระพุทธเจ้า (ชื่อผู้ปฏิญาณ) ขอถวายสัตย์ปฏิญาณว่า ข้าพระพุทธเจ้า
จะจงรักภักดีต่อพระมหากษัตริย์ และจะปฏิบัติหน้าที่ด้วยความซื่อสัตย์สุจริต
เพื่อประโยชน์ของประเทศและประชาชน ทั้งจะรักษาไว้และปฏิบัติตามซึ่งรัฐธรรมนูญ
แห่งราชอาณาจักรไทยทุกประการ”

มาตรา 157  คณะรัฐมนตรีที่จะเข้าบริหารราชการแผ่นดินต้องแถลง
นโยบายต่อรัฐสภาซึ่งต้องสอดคล้องกับหน้าที่ของรัฐ แนวนโยบายแห่งรัฐ และยุทธศาสตร์
ชาติ และต้องชี้แจงแหล่งที่มาของรายได้ที่จะนํามาใช้จ่ายในการดําเนินนโยบาย โดยไม่มี
การลงมติความไว้วางใจ ทั้งนี้ ภายในสิบห้าวันนับแต่วันเข้ารับหน้าที่
  ก่อนแถลงนโยบายต่อรัฐสภาตามวรรคหนึ่ง หากมีกรณีที่สําคัญและจําเป็น
เร่งด่วนซึ่งหากปล่อยให้เนิ่นช้าไปจะกระทบต่อประโยชน์สําคัญของแผ่นดิน คณะรัฐมนตรี
ที่เข้ารับหน้าที่จะดําเนินการไปพลางก่อนเพียงเท่าที่จําเป็นก็ได้

มาตรา 158  รัฐมนตรีย่อมมีสิทธิเข้าประชุมและแถลงข้อเท็จจริง
หรือแสดงความคิดเห็นในที่ประชุมสภา แต่ไม่มีสิทธิออกเสียงลงคะแนนเว้นแต่เป็นการ
ออกเสียงลงคะแนนในสภาผู้แทนราษฎรในกรณีที่รัฐมนตรีผู้นั้นเป็นสมาชิกสภาผู้แทน
ราษฎรด้วย และให้นําเอกสิทธ์ิที่บัญญัติไว้ในมาตรา 119 มาใช้บังคับโดยอนุโลม

มาตรา 159  ในการบริหารราชการแผ่นดนิ คณะรัฐมนตรีต้องดําเนินการ
ตามบทบัญญัติแห่งรัฐธรรมนูญ กฎหมาย และนโยบายที่ได้แถลงไว้ต่อรัฐสภา และต้อง
ปฏิบัติตามหลักเกณฑ์ดังต่อไปนี้ด้วย
  (1) ปฏิบัติหน้าที่และใช้อํานาจด้วยความซื่อสัตย์ สุจริต เสียสละ เปิดเผย
และมีความรอบคอบและระมัดระวังในการดําเนินกิจการต่าง ๆ เพื่อประโยชน์สูงสุดของ
ประเทศและประชาชนส่วนรวม
  (2) ใช้จ่ายเงินแผ่นดินตามกฎหมายว่าด้วยวินัยการเงินการคลังของรัฐ
อย่างเคร่งครัด
  (3) ยึดถือและปฏิบัติตามหลักการบริหารกิจการบ้านเมืองที่ดี
  (4) สร้างเสริมให้ทุกภาคส่วนในสังคมอยู่ร่วมกันอย่างผาสุก
  รัฐมนตรีต้องรับผิดชอบต่อสภาผู้แทนราษฎรในเรื่องที่อยู่ในหน้าที่และ
อํานาจของตน รวมทั้งต้องรับผิดชอบร่วมกันต่อรัฐสภาในการกําหนดนโยบายและการ
ดําเนินการตามนโยบายของคณะรัฐมนตรี

มาตรา 160  ในกรณีที่มีปัญหาสําคัญเกี่ยวกับการบริหารราชการแผ่นดิน
ที่คณะรัฐมนตรีเห็นสมควรจะฟังความคิดเห็นของสมาชิกสภาผู้แทนราษฎรและสมาชิก
วุฒิสภา นายกรัฐมนตรีจะแจ้งไปยังประธานรัฐสภาขอให้มีการเปิดอภิปรายทั่วไป
ในที่ประชุมร่วมกันของรัฐสภาก็ได้ ในกรณีเช่นว่านี้ รัฐสภาจะลงมติในปัญหาที่อภิปราย
มิได้

มาตรา 161  ในกรณีที่มีเหตุอันสมควร คณะรัฐมนตรีจะขอให้มีการ
ออกเสียงประชามติในเรื่องใดอันมิใช่เรื่องที่ขัดหรือแย้งต่อรัฐธรรมนูญหรือเรื่องที่เกี่ยวกับ
ตัวบุคคลหรือคณะบุคคลใดได้ ทั้งนี้ ตามที่กฎหมายบัญญัติ

มาตรา 162  รัฐมนตรีทั้งคณะพ้นจากตําแหน่ง เมื่อ
  (1) ความเป็นรัฐมนตรีของนายกรัฐมนตรีสิ้นสุดลงตามมาตรา 165
  (2) อายุสภาผู้แทนราษฎรสิ้นสุดลงหรือมีการยุบสภาผู้แทนราษฎร
  (3) คณะรัฐมนตรีลาออก
  (4) ศาลรัฐธรรมนูญมีคําวินิจฉัยตามมาตรา 139
  เมื่อรัฐมนตรีทั้งคณะพ้นจากตําแหน่งตาม (1) (3) หรือ (4) ให้ดําเนินการ
เพื่อให้มีคณะรัฐมนตรีขึ้นใหม่ตามมาตรา 153 และมาตรา 154

มาตรา 163  ให้คณะรัฐมนตรีที่พ้นจากตําแหน่ง อยู่ปฏิบัติหน้าที่ต่อไป
ภายใต้เงื่อนไข ดังต่อไปนี้
  (1) ในกรณีพ้นจากตําแหน่งตามมาตรา 162 (1) (2) หรือ (3) ให้อยู่
ปฏิบัติหน้าที่ต่อไปจนกว่าคณะรัฐมนตรีที่ตั้งขึ้นใหม่จะเข้ารับหน้าที่ เว้นแต่ในกรณีที่
นายกรัฐมนตรีพ้นจากตําแหน่งตามมาตรา 162 (1) เพราะเหตุขาดคุณสมบัติหรือ
มีลักษณะต้องห้ามตามมาตรา 93 หรือมาตรา 155 (4) หรือ (5) นายกรัฐมนตรี
จะอยู่ปฏิบัติหน้าที่ต่อไปมิได้
  (2) ในกรณีพ้นจากตําแหน่งตามมาตรา 162 (4) คณะรัฐมนตรี
ที่พ้นจากตําแหน่งจะอยู่ปฏิบัติหน้าที่ต่อไปมิได้
  ในกรณีที่คณะรัฐมนตรีอยู่ปฏิบัติหน้าที่ต่อไปมิได้ตาม (2) หรือ
คณะรัฐมนตรีที่อยู่ปฏิบัติหน้าที่ต่อไปลาออกทั้งคณะ และเป็นกรณีที่ไม่อาจ
ดําเนินการตามมาตรา 153 และมาตรา 154 ได้ไม่ว่าด้วยเหตุใด หรือยังดําเนินการ
ตามมาตรา 153 และมาตรา 154 ไม่แล้วเสร็จ ให้ปลัดกระทรวงปฏิบัติหน้าที่แทน
รัฐมนตรีว่าการกระทรวงนั้น ๆ เฉพาะเท่าที่จําเป็นไปพลางก่อน โดยให้ปลัดกระทรวง
คัดเลือกกันเองให้คนหนึ่งปฏิบัติหน้าที่แทนนายกรัฐมนตรี

มาตรา 164  คณะรัฐมนตรีที่พ้นจากตําแหน่งตามมาตรา 162 (2) และ
ต้องปฏิบัติหน้าที่ต่อไปตามมาตรา 163 ต้องปฏิบัติหน้าที่ตามเงื่อนไขดังต่อไปนี้
  (1) ไม่กระทําการอันมีผลเป็นการอนุมัติงานหรือโครงการ หรือมีผลเป็น
การสร้างความผูกพันต่อคณะรัฐมนตรีชุดต่อไป เว้นแต่ที่กําหนดไว้แล้วในงบประมาณ
รายจ่ายประจําปี
  (2) ไม่แต่งตั้งหรือโยกย้ายข้าราชการซึ่งมีตําแหน่งหรือเงินเดือนประจํา
หรือพนักงานของหน่วยงานของรัฐ รัฐวิสาหกิจ หรือกิจการที่รัฐถือหุ้นใหญ่ หรือให้บุคคล
ดังกล่าวพ้นจากการปฏิบัติหน้าที่หรือพ้นจากตําแหน่ง หรือให้ผู้อื่นมาปฏิบัติหน้าที่แทน
เว้นแต่จะได้รับความเห็นชอบจากคณะกรรมการการเลือกตั้งก่อน
  (3) ไม่กระทําการอันมีผลเป็นการอนุมัติให้ใช้จ่ายงบประมาณสํารองจ่าย
เพื่อกรณีฉุกเฉินหรือจําเป็น เว้นแต่จะได้รับความเห็นชอบจากคณะกรรมการการเลือกตั้ง
ก่อน
  (4) ไม่ใช้ทรัพยากรของรัฐหรือบุคลากรของรัฐเพื่อกระทําการใด
อันอาจมีผลต่อการเลือกตั้ง และไม่กระทําการอันเป็นการฝ่าฝืนข้อห้ามตามระเบียบ
ที่คณะกรรมการการเลือกตั้งกําหนด

มาตรา 165  ความเป็นรัฐมนตรีสิ้นสุดลงเฉพาะตัว เมื่อ
  (1) ตาย
  (2) ลาออก
  (3) สภาผู้แทนราษฎรมีมติไม่ไว้วางใจ
  (4) ขาดคุณสมบัติหรือมีลักษณะต้องห้ามตามมาตรา 155
  (5) กระทําการอันเป็นการต้องห้ามตามมาตรา 181 หรือ
มาตรา 182
  (6) มีพระบรมราชโองการให้พ้นจากความเป็นรัฐมนตรีตามมาตรา 166
  นอกจากเหตุที่ทําให้ความเป็นรัฐมนตรีสิ้นสุดลงเฉพาะตัวตามวรรคหนึ่ง
แล้ว ความเป็นรัฐมนตรีของนายกรัฐมนตรีสิ้นสุดลงเมื่อครบกําหนดเวลาตามมาตรา 153
วรรคสี่ ด้วย
  ให้นํามาตรา 77 มาใช้บังคับแก่การสิ้นสุดของความเป็นรัฐมนตรีตาม (2)
(4) หรือ (5) หรือวรรคสอง โดยอนุโลม  เพื่อประโยชน์แห่งการนี้ ให้คณะกรรมการการ
เลือกตั้งมีอํานาจส่งเรื่องให้ศาลรัฐธรรมนูญวินิจฉัยได้ด้วย

มาตรา 166  พระมหากษัตริย์ทรงไว้ซึ่งพระราชอํานาจในการให้รัฐมนตรี
พ้นจากความเป็นรัฐมนตรีตามที่นายกรัฐมนตรีถวายคําแนะนํา

มาตรา 167  ในกรณีเพื่อประโยชน์ในอันที่จะรักษาความปลอดภัย
ของประเทศ ความปลอดภัยสาธารณะ ความมั่นคงในทางเศรษฐกิจของประเทศ
หรือป้องปัดภัยพิบัติสาธารณะ พระมหากษัตริย์จะทรงตราพระราชกําหนดให้ใช้บังคับ
ดังเช่นพระราชบัญญัติก็ได้
  การตราพระราชกําหนดตามวรรคหนึ่ง ให้กระทําได้เฉพาะเมื่อ
คณะรัฐมนตรีเห็นว่าเป็นกรณีฉุกเฉินที่มีความจําเป็นรีบด่วนอันมิอาจจะหลีกเลี่ยงได้
  ในการประชุมรัฐสภาคราวต่อไป ให้คณะรัฐมนตรีเสนอพระราชกําหนดนั้น
ต่อรัฐสภาเพื่อพิจารณาโดยไม่ชักช้า ถ้าอยู่นอกสมัยประชุมและการรอการเปิดสมัยประชุม
สามัญจะเป็นการชักช้า คณะรัฐมนตรีต้องดําเนินการให้มีการเรียกประชุมรัฐสภา
สมัยวิสามัญเพื่อพิจารณาอนุมัติหรือไม่อนุมัติพระราชกําหนดโดยเร็ว ถ้าสภาผู้แทนราษฎร
ไม่อนุมัติ หรือสภาผู้แทนราษฎรอนุมัติแต่วุฒิสภาไม่อนุมัติและสภาผู้แทนราษฎรยืนยัน
การอนุมัติด้วยคะแนนเสียงไม่มากกว่ากึ่งหนึ่งของจํานวนสมาชิกทั้งหมดเท่าที่มีอยู่ของ
สภาผู้แทนราษฎร ให้พระราชกําหนดนั้นตกไป แต่ทั้งนี้ไม่กระทบต่อกิจการที่ได้เป็นไป
ในระหว่างที่ใช้พระราชกําหนดนั้น
  หากพระราชกําหนดตามวรรคหนึ่งมีผลเป็นการแก้ไขเพิ่มเติมหรือยกเลิก
บทบัญญัติแห่งกฎหมายใด และพระราชกําหนดนั้นต้องตกไปตามวรรคสาม ให้บทบัญญัติ
แห่งกฎหมายที่มีอยู่ก่อนการแก้ไขเพิ่มเติมหรือยกเลิก มีผลใช้บังคับต่อไปนับแต่วันที่
การไม่อนุมัติพระราชกําหนดนั้นมีผล
  ถ้าสภาผู้แทนราษฎรและวุฒิสภาอนุมัติพระราชกําหนดนั้น หรือถ้า
วุฒิสภาไม่อนุมัติและสภาผู้แทนราษฎรยืนยันการอนุมัติด้วยคะแนนเสียงมากกว่ากึ่งหนึ่ง
ของจํานวนสมาชิกทั้งหมดเท่าที่มีอยู่ของสภาผู้แทนราษฎร ให้พระราชกําหนดนั้นมีผลใช้
บังคับเป็นพระราชบัญญัติต่อไป
  การอนุมัติหรือไม่อนุมัติพระราชกําหนด ให้นายกรัฐมนตรีประกาศใน
ราชกิจจานุเบกษา ในกรณีไม่อนุมัติ ให้มีผลตั้งแต่วันถัดจากวันประกาศในราชกิจจา
นุเบกษา
  การพิจารณาพระราชกําหนดของสภาผู้แทนราษฎรและของวุฒิสภา
และการยืนยันการอนุมัติพระราชกําหนด จะต้องกระทําในโอกาสแรกที่มีการประชุม
สภานั้น ๆ

มาตรา 168  ก่อนที่สภาผู้แทนราษฎรหรือวุฒิสภาจะได้อนุมัติ
พระราชกําหนดใด สมาชิกสภาผู้แทนราษฎรหรือสมาชิกวุฒิสภาจํานวนไม่น้อยกว่า
หนึ่งในห้าของจํานวนสมาชิกทั้งหมดเท่าที่มีอยู่ของแต่ละสภา มีสิทธิเข้าชื่อเสนอความเห็น
ต่อประธานแห่งสภาที่ตนเป็นสมาชิก ว่าพระราชกําหนดนั้นไม่เป็นไปตามมาตรา 167
วรรคหนึ่ง และให้ประธานแห่งสภานั้นส่งความเห็นไปยังศาลรัฐธรรมนูญภายในสามวัน
นับแต่วันที่ได้รับความเห็นเพื่อวินิจฉัย และให้รอการพิจารณาพระราชกําหนดนั้นไว้ก่อน
จนกว่าจะได้รับแจ้งคําวินิจฉัยของศาลรัฐธรรมนูญ
  ให้ศาลรัฐธรรมนูญมีคําวินิจฉัยภายในหกสิบวันนับแต่วันที่ได้รับเรื่อง
และให้ศาลรัฐธรรมนูญแจ้งคําวินิจฉัยนั้นไปยังประธานแห่งสภาที่ส่งความเห็นนั้นมา
  ในกรณีที่ศาลรัฐธรรมนูญวินิจฉัยว่าพระราชกําหนดใดไม่เป็นไปตาม
มาตรา 167 วรรคหนึ่ง ให้พระราชกําหนดนั้นไม่มีผลใช้บังคับมาแต่ต้น
  คําวินิจฉัยของศาลรัฐธรรมนูญว่าพระราชกําหนดใดไม่เป็นไปตาม
มาตรา 167 วรรคหนึ่ง ต้องมีคะแนนเสียงไม่น้อยกว่าสองในสามของจํานวนตุลาการ
ศาลรัฐธรรมนูญทั้งหมดเท่าที่มีอยู่

มาตรา 169  ในกรณีที่มีความจําเป็นต้องมีกฎหมายเกี่ยวด้วยภาษีอากร
หรือเงินตราซึ่งจะต้องได้รับการพิจารณาโดยด่วนและลับเพื่อรักษาประโยชน์ของแผ่นดิน
พระมหากษัตริย์จะทรงตราพระราชกําหนดให้ใช้บังคับดังเช่นพระราชบัญญัติก็ได้
  ให้นํามาตรา 167 วรรคสาม วรรคสี่ วรรคห้า วรรคหก และวรรคเจ็ด
มาใช้บังคับแก่พระราชกําหนดที่ได้ตราขึ้นตามวรรคหนึ่งโดยอนุโลม แต่ถ้าเป็นการตราขึ้น
ในระหว่างสมัยประชุม จะต้องนําเสนอต่อสภาผู้แทนราษฎรภายในสามวันนับแต่วันถัดจาก
วันประกาศในราชกิจจานุเบกษา

มาตรา 170  พระมหากษัตริย์ทรงไว้ซึ่งพระราชอํานาจในการตราพระราช
กฤษฎีกาโดยไม่ขัดต่อกฎหมาย

มาตรา 171  พระมหากษัตริย์ทรงไว้ซึ่งพระราชอํานาจในการประกาศใช้
และเลิกใช้กฎอัยการศึก
  ในกรณีที่มีความจําเป็นต้องประกาศใช้กฎอัยการศึกเฉพาะแห่งเป็นการ
รีบด่วน เจ้าหน้าที่ฝ่ายทหารย่อมกระทําได้ตามกฎหมายว่าด้วยกฎอัยการศึก

มาตรา 172  พระมหากษัตริย์ทรงไว้ซึ่งพระราชอํานาจในการประกาศ
สงครามเมื่อได้รับความเห็นชอบของรัฐสภา
  มติให้ความเห็นชอบของรัฐสภาต้องมีคะแนนเสียงไม่น้อยกว่าสองในสาม
ของจํานวนสมาชิกทั้งหมดเท่าที่มีอยู่ของทั้งสองสภา
  ให้นําความในมาตรา 17 วรรคสองมาใช้บังคับโดยอนุโลม

มาตรา 173  พระมหากษัตริย์ทรงไว้ซึ่งพระราชอํานาจในการทําหนังสือ
สัญญาสันติภาพ สัญญาสงบศึก และสัญญาอื่นกับนานาประเทศหรือกับองค์การระหว่าง
ประเทศ
  หนังสือสัญญาใดมีบทเปลี่ยนแปลงอาณาเขตไทย หรือเขตพื้นที่นอก
อาณาเขต ซึ่งประเทศไทยมีสิทธิอธิปไตยหรือมีเขตอํานาจตามหนังสือสัญญาหรือตาม
กฎหมายระหว่างประเทศ หรือจะต้องออกพระราชบัญญัติเพื่อให้การเป็นไปตามหนังสือ
สัญญา และหนังสือสัญญาอื่นที่อาจมีผลกระทบต่อความมั่นคงทางเศรษฐกิจ สังคม
หรือการค้าหรือการลงทุนของประเทศอย่างกว้างขวาง ต้องได้รับความเห็นชอบของ
รัฐสภา  ในการนี้ รัฐสภาต้องพิจารณาให้แล้วเสร็จภายในหกสิบวันนับแต่วันที่ได้รับเรื่อง
หากรัฐสภาพิจารณาไม่แล้วเสร็จภายในกําหนดเวลาดังกล่าว ให้ถือว่ารัฐสภาให้
ความเห็นชอบ
  ลักษณะ ประเภท และขอบเขตของหนังสือสัญญาอื่นที่อาจมีผลกระทบต่อ
ความมั่นคงทางเศรษฐกิจ สังคม หรือการค้าหรือการลงทุนของประเทศอย่างกว้างขวาง
ที่จะต้องได้รับความเห็นชอบของรัฐสภาตามวรรคสอง ให้เป็นไปตามที่กฎหมายบัญญัติ
โดยในกฎหมายต้องระบุให้ชัดแจ้ง และต้องกําหนดวิธีการที่ประชาชนจะเข้ามามีส่วนร่วม
ในการแสดงความคิดเห็นและการเยียวยาที่จําเป็นด้วย
  เมื่อมีปัญหาว่าหนังสือสัญญาใดเป็นกรณีตามวรรคสองหรือวรรคสาม
หรือไม่ คณะรัฐมนตรีจะขอให้ศาลรัฐธรรมนูญวินิจฉัยก็ได้ ทั้งนี้ ศาลรัฐธรรมนูญต้อง
วินิจฉัยให้แล้วเสร็จภายในสามสิบวันนับแต่วันที่ได้รับคําขอ

มาตรา 174  พระมหากษัตริย์ทรงไว้ซึ่งพระราชอํานาจในการ
พระราชทานอภัยโทษ

มาตรา 175  พระมหากษัตริย์ทรงแต่งตั้งข้าราชการฝ่ายทหารและ
ฝ่ายพลเรือน ตําแหน่งปลัดกระทรวง อธิบดี และเทียบเท่า และทรงให้พ้นจากตําแหน่ง
เว้นแต่กรณีที่พ้นจากตําแหน่งเพราะความตาย เกษียณอายุ หรือพ้นจากราชการเพราะ
ถูกลงโทษ

มาตรา 176  ข้าราชการและพนักงานของรัฐซึ่งมีตําแหน่งหรือเงินเดือน
ประจําและมิใช่ข้าราชการการเมือง จะเป็นข้าราชการการเมืองหรือผู้ดํารงตําแหน่ง
ทางการเมืองอื่นมิได้

มาตรา 177  บทกฎหมาย พระราชหัตถเลขา และพระบรมราชโองการ
อันเกี่ยวกับราชการแผ่นดิน ต้องมีรัฐมนตรีลงนามรับสนองพระบรมราชโองการ เว้นแต่
ที่มีบัญญัติไว้เป็นอย่างอื่นในรัฐธรรมนูญ
  ให้ผู้ลงนามรับสนองพระบรมราชโองการเป็นผู้รับผิดชอบในกิจการทั้งปวง
บรรดาที่ได้รับสนองพระบรมราชโองการ

มาตรา 178  เงินประจําตําแหน่งและประโยชน์ตอบแทนอย่างอื่นของ
องคมนตรี ประธานและรองประธานสภาผู้แทนราษฎร ประธานและรองประธานวุฒิสภา
ผู้นําฝ่ายค้านในสภาผู้แทนราษฎร สมาชิกสภาผู้แทนราษฎร และสมาชิกวุฒิสภา
ให้กําหนดโดยพระราชกฤษฎีกา
  บําเหน็จบํานาญหรือประโยชน์ตอบแทนอย่างอื่นขององคมนตรีซึ่งพ้นจาก
ตําแหน่ง ให้กําหนดโดยพระราชกฤษฎีกา


หมวด 9
การขัดกันแห่งผลประโยชน์

มาตรา 179  สมาชิกสภาผู้แทนราษฎรและสมาชิกวุฒิสภาต้อง
  (1) ไม่ดํารงตําแหน่งหรือหน้าที่ใดในหน่วยราชการ หน่วยงานของรัฐ
หรือรัฐวิสาหกิจ หรือตําแหน่งสมาชิกสภาท้องถิ่นหรือผู้บริหารท้องถิ่น
  (2) ไม่รับหรือแทรกแซงหรือก้าวก่ายการเข้ารับสัมปทานจากรัฐ
หน่วยราชการ หน่วยงานของรัฐ หรือรัฐวิสาหกิจ หรือเข้าเป็นคู่สัญญากับรัฐ
หน่วยราชการ หน่วยงานของรัฐ หรือรัฐวิสาหกิจอันมีลักษณะเป็นการผูกขาดตัดตอน
หรือเป็นหุ้นส่วนหรือผู้ถือหุ้นในห้างหุ้นส่วนหรือบริษัทที่รับสัมปทานหรือเข้าเป็นคู่สัญญา
ในลักษณะดังกล่าว ทั้งนี้ ไม่ว่าโดยทางตรงหรือทางอ้อม
  (3) ไม่รับเงินหรือประโยชน์ใด ๆ จากหน่วยราชการ หน่วยงานของรัฐ
หรือรัฐวิสาหกิจเป็นพิเศษนอกเหนือไปจากที่หน่วยราชการ หน่วยงานของรัฐ
หรือรัฐวิสาหกิจ ปฏิบัติต่อบุคคลอื่น ๆ ในธุรกิจการงานปกติ
  (4) ไม่กระทําการใด ๆ ไม่ว่าโดยทางตรงหรือทางอ้อม อันเป็นการขัดขวาง
หรือแทรกแซง การใช้สิทธิหรือเสรีภาพของหนังสือพิมพ์หรือสื่อมวลชนโดยมิชอบ
  มาตรานี้มิให้ใช้บังคับในกรณีที่สมาชิกสภาผู้แทนราษฎรหรือสมาชิก
วุฒิสภารับเบี้ยหวัด บําเหน็จ บํานาญ เงินปีพระบรมวงศานุวงศ์ หรือเงินอื่นใดในลักษณะ
เดียวกัน และมิให้ใช้บังคับในกรณีที่สมาชิกสภาผู้แทนราษฎรหรือสมาชิกวุฒิสภารับหรือ
ดํารงตําแหน่งกรรมาธิการของรัฐสภา สภาผู้แทนราษฎร หรือวุฒิสภา หรือกรรมการ
ที่ได้รับแต่งตั้งในการบริหารราชการแผ่นดินที่เกี่ยวกับกิจการของสภา หรือกรรมการ
ตามที่มีกฎหมายบัญญัติไว้เป็นการเฉพาะ
  ให้นํา (2) และ (3) มาบังคับใช้แก่คู่สมรสและบุตรของสมาชิกสภาผู้แทน
ราษฎรหรือสมาชิกวุฒิสภา และบุคคลอื่นซึ่งมิใช่คู่สมรสและบุตรของสมาชิกสภาผู้แทน
ราษฎรหรือสมาชิกวุฒิสภานั้น ที่ดําเนินการในลักษณะผู้ถูกใช้ ผู้ร่วมดําเนินการ
หรือผู้ได้รับมอบหมายจากสมาชิกสภาผู้แทนราษฎรหรือสมาชิกวุฒิสภาให้กระทําการ
ตามมาตรานี้ด้วย

มาตรา 180  สมาชิกสภาผู้แทนราษฎรหรือสมาชิกวุฒิสภาต้องไม่ใช้
สถานะหรือตําแหน่งการเป็นสมาชิกสภาผู้แทนราษฎรหรือสมาชิกวุฒิสภากระทําการใด ๆ
อันมีลักษณะที่เป็นการก้าวก่ายหรือแทรกแซงเพื่อประโยชน์ของตนเอง ของผู้อื่น
หรือของพรรคการเมือง ไม่ว่าโดยทางตรงหรือทางอ้อม ในเรื่องดังต่อไปนี้
  (1) การปฏิบัติราชการหรือการดําเนินงานในหน้าที่ประจําของ
ข้าราชการ พนักงานหรือลูกจ้างของหน่วยราชการ หน่วยงานของรัฐ รัฐวิสาหกิจ
กิจการที่รัฐถือหุ้นใหญ่ หรือราชการส่วนท้องถิ่น
  (2) กระทําการในลักษณะที่ทําให้ตนมีส่วนร่วมในการใช้จ่ายเงิน
งบประมาณหรือให้ความเห็นชอบในการจัดทําโครงการใด ๆ ของหน่วยงานของรัฐ
เว้นแต่เป็นการดําเนินการในกิจการของรัฐสภา
  (3) การบรรจุ แต่งตั้ง โยกย้าย โอน เลื่อนตําแหน่ง เลื่อนเงินเดือน
หรือการให้พ้นจากตําแหน่งของข้าราชการซึ่งมีตําแหน่งหรือเงินเดือนประจําและมิใช่
ข้าราชการการเมือง พนักงาน หรือลูกจ้างของหน่วยราชการ หน่วยงานของรัฐ รัฐวิสาหกิจ
กิจการที่รัฐถือหุ้นใหญ่ หรือราชการส่วนท้องถิ่น

มาตรา 181  ให้นํามาตรา 179 มาใช้บังคับแก่รัฐมนตรีด้วยโดยอนุโลม
เว้นแต่กรณีดังต่อไปนี้
  (1) การดํารงตําแหน่งหรือการดําเนินการที่กฎหมายบัญญัติให้เป็นหน้าที่
หรืออํานาจของรัฐมนตรี
  (2) การกระทําตามหน้าที่และอํานาจในการบริหารราชการแผ่นดินตาม
นโยบายที่ได้แถลงต่อรัฐสภา หรือตามที่กฎหมายบัญญัติ
  นอกจากกรณีตามวรรคหนึ่ง รัฐมนตรีต้องไม่ใช้สถานะหรือตําแหน่งกระทํา
การใด ไม่ว่าโดยทางตรงหรือทางอ้อม อันเป็นการก้าวก่ายหรือแทรกแซงการปฏิบัติหน้าที่
ของเจ้าหน้าที่ของรัฐ เพื่อประโยชน์ของตนเอง ของผู้อื่น หรือของพรรคการเมืองโดยมิชอบ
ตามที่กําหนดในมาตรฐานทางจริยธรรม

มาตรา 182  รัฐมนตรีต้องไม่เป็นหุ้นส่วนหรือผู้ถือหุ้นในห้างหุ้นส่วน
หรือบริษัท หรือไม่คงไว้ซึ่งความเป็นหุ้นส่วนหรือผู้ถือหุ้นในห้างหุ้นส่วนหรือบริษัทต่อไป
ตามจํานวนที่กฎหมายบัญญัติ และต้องไม่เป็นลูกจ้างของบุคคลใด
  ในกรณีที่รัฐมนตรีผู้ใดประสงค์จะได้รับประโยชน์จากกรณีตามวรรคหนึ่ง
ต่อไป ให้แจ้งประธานกรรมการป้องกันและปราบปรามการทุจริตแห่งชาติทราบภายใน
สามสิบวันนับแต่วันที่ได้รับแต่งตั้ง และให้โอนหุ้นในห้างหุ้นส่วนหรือบริษัทดังกล่าว
ให้แก่นิติบุคคลซึ่งจัดการทรัพย์สินเพื่อประโยชน์ของผู้อื่น ทั้งนี้ ตามที่กฎหมายบัญญัติ
  รัฐมนตรีจะเข้าไปเกี่ยวข้องกับการบริหารจัดการหุ้นหรือกิจการของ
ห้างหุ้นส่วนหรือบริษัทตามวรรคสองไม่ว่าในทางใด ๆ มิได้
  มาตรานี้ให้ใช้บังคับแก่คู่สมรสและบุตรที่ยังไม่บรรลุนิติภาวะของรัฐมนตรี
และการถือหุ้นของรัฐมนตรีที่อยู่ในความครอบครองหรือดูแลของบุคคลอื่นไม่ว่าโดยทาง
ใด ๆ ด้วย


หมวด 10
ศาล

ส่วนที่ 1
บททั่วไป

มาตรา 183  การพิจารณาพิพากษาอรรถคดีเป็นอํานาจของศาล ซึ่งต้อง
ดําเนินการให้เป็นไปตามกฎหมาย และในพระปรมาภิไธยพระมหากษัตริย์
  ผู้พิพากษาและตุลาการย่อมมีอิสระในการพิจารณาพิพากษาอรรถคดี
ตามรัฐธรรมนูญและกฎหมาย ให้เป็นไปโดยรวดเร็ว เป็นธรรม และปราศจากอคติทั้งปวง

มาตรา 184  บรรดาศาลทั้งหลายจะตั้งขึ้นได้แต่โดยพระราชบัญญัติ
  การตั้งศาลขึ้นใหม่หรือกําหนดวิธีพิจารณาเพื่อพิจารณาพิพากษาคดีใด
คดีหนึ่งหรือที่มีข้อหาฐานใดฐานหนึ่งโดยเฉพาะแทนศาลที่มีตามกฎหมายสําหรับพิจารณา
พิพากษาคดีนั้น ๆ จะกระทํามิได้

มาตรา 185  พระมหากษัตริย์ทรงแต่งตั้งและให้ผู้พิพากษาและตุลาการ
พ้นจากตําแหน่ง แต่ในกรณีที่พ้นจากตําแหน่งเพราะความตายหรือเกษียณอายุหรือ
ตามวาระ ให้นําความกราบบังคมทูลเพื่อทรงทราบ

มาตรา 186  ก่อนเข้ารับหน้าที่ ผู้พิพากษาและตุลาการต้องถวายสัตย์
ปฏิญาณต่อพระมหากษัตริย์ด้วยถ้อยคํา ดังต่อไปนี้
  “ข้าพระพุทธเจ้า (ชื่อผู้ปฏิญาณ) ขอถวายสัตย์ปฏิญาณว่า ข้าพระพุทธเจ้า
จะจงรักภักดีต่อพระมหากษัตริย์ และจะปฏิบัติหน้าที่ในพระปรมาภิไธยด้วยความซื่อสัตย์
สุจริต โดยปราศจากอคติทั้งปวง เพื่อให้เกิดความยุติธรรมแก่ประชาชน และความสงบสุข
แห่งราชอาณาจักร ทั้งจะรักษาไว้และปฏิบัติตามซึ่งการปกครองระบอบประชาธิปไตย
อันมีพระมหากษัตริย์ทรงเป็นประมุขตามรัฐธรรมนูญแห่งราชอาณาจักรไทยและกฎหมาย
ทุกประการ”

มาตรา 187  ในกรณีที่มีปัญหาเกี่ยวกับหน้าที่และอํานาจระหว่าง
ศาลยุติธรรม ศาลปกครอง หรือศาลทหาร ให้พิจารณาวินิจฉัยชี้ขาดโดยคณะกรรมการ
ซึ่งประกอบด้วยประธานศาลฎีกาเป็นประธาน ประธานศาลปกครองสูงสุด หัวหน้าสํานัก
ตุลาการทหาร และผู้ทรงคุณวุฒิอื่นอีกไม่เกินสี่คนตามที่กฎหมายบัญญัติ เป็นกรรมการ
  หลักเกณฑ์และวิธีการชี้ขาดปัญหาเกี่ยวกับหน้าที่และอํานาจระหว่างศาล
ตามวรรคหนึ่ง ให้เป็นไปตามที่กฎหมายบัญญัติ

มาตรา 188  ให้แต่ละศาล ยกเว้นศาลทหาร มีหน่วยงานที่รับผิดชอบ
งานธุรการซึ่งมีความเป็นอิสระในการบริหารงานบุคคล การงบประมาณ และการ
ดําเนินการอื่น โดยให้มีหัวหน้าหน่วยงานคนหนึ่งเป็นผู้บังคับบัญชาขึ้นตรงต่อประธาน
ของแต่ละศาล ทั้งนี้ ตามที่กฎหมายบัญญัติ


ส่วนที่ 2
ศาลยุติธรรม

มาตรา 189  ศาลยุติธรรมมีอํานาจพิจารณาพิพากษาคดีทั้งปวง เว้นแต่
คดีที่รัฐธรรมนูญหรือกฎหมายบัญญัติให้อยู่ในอํานาจของศาลอื่น
  การจัดตั้ง วิธีพิจารณาคดี และการดําเนินงานของศาลยุติธรรมให้เป็นไป
ตามกฎหมายว่าด้วยการนั้น

มาตรา 190  ให้มีแผนกคดีอาญาของผู้ดํารงตําแหน่งทางการเมือง
ในศาลฎีกา โดยองค์คณะผู้พิพากษาประกอบด้วยผู้พิพากษาในศาลฎีกาซึ่งดํารงตําแหน่ง
ไม่ต่ํากว่าผู้พิพากษาศาลฎีกาหรือผู้พิพากษาอาวุโสซึ่งเคยดํารงตําแหน่งไม่ต่ํากว่า
ผู้พิพากษาศาลฎีกา ซึ่งได้รับคัดเลือกโดยที่ประชุมใหญ่ศาลฎีกา จํานวนเก้าคน
โดยให้เลือกเป็นรายคดี
  ศาลฎีกาแผนกคดีอาญาของผู้ดํารงตําแหน่งทางการเมืองมีอํานาจพิจารณา
พิพากษาคดีตามที่บัญญัติไว้ในรัฐธรรมนูญ
  วิธีพิจารณาคดีอาญาของผู้ดํารงตําแหน่งทางการเมือง ให้เป็นไปตาม
พระราชบัญญัติประกอบรัฐธรรมนูญว่าด้วยวิธีพิจารณาคดีอาญาของผู้ดํารงตําแหน่ง
ทางการเมือง
  คําพิพากษาของศาลฎีกาแผนกคดีอาญาของผู้ดํารงตําแหน่งทางการเมือง
ให้อุทธรณ์ต่อที่ประชุมใหญ่ศาลฎีกาภายในสามสิบวันนับแต่วันที่ศาลฎีกาแผนกคดีอาญา
ของผู้ดํารงตําแหน่งทางการเมืองมีคําพิพากษา ทั้งนี้ เฉพาะในปัญหาข้อกฎหมาย
หรือในกรณีที่มีพยานหลักฐานใหม่ซึ่งอาจทําให้ข้อเท็จจริงเปลี่ยนแปลงไปในสาระสําคัญ
  การวินิจฉัยอุทธรณ์ให้ดําเนินการโดยองค์คณะของศาลฎีกาซึ่ง
ประกอบด้วยผู้พิพากษาหัวหน้าคณะในศาลฎีกาซึ่งไม่เคยพิจารณาคดีนั้นมาก่อน และ
ได้รับคัดเลือกโดยที่ประชุมใหญ่ศาลฎีกา จํานวนเก้าคน
  หลักเกณฑ์และวิธีการอุทธรณ์ และการพิจารณาวินิจฉัยอุทธรณ์ของ
ที่ประชุมใหญ่ศาลฎีกาตามมาตรานี้ ให้เป็นไปตามพระราชบัญญัติประกอบรัฐธรรมนูญ
ว่าด้วยวิธีพิจารณาคดีอาญาของผู้ดํารงตําแหน่งทางการเมือง

มาตรา 191  การบริหารงานบุคคลเกี่ยวกับผู้พิพากษาศาลยุติธรรมต้องมี
ความเป็นอิสระ และดําเนินการโดยคณะกรรมการตุลาการศาลยุติธรรม ซึ่งประกอบด้วย
ประธานศาลฎีกาเป็นประธาน และกรรมการผู้ทรงคุณวุฒิซึ่งเป็นข้าราชการตุลาการในแต่
ละชั้นศาล และผู้ทรงคุณวุฒิซึ่งไม่เป็นหรือเคยเป็นข้าราชการตุลาการ บรรดาที่ได้รับเลือก
จากข้าราชการตุลาการ  ทั้งนี้ ตามที่กฎหมายบัญญัติ


ส่วนที่ 3
ศาลปกครอง

มาตรา 192  ศาลปกครองมีอํานาจพิจารณาพิพากษาคดีปกครองตามที่
กฎหมายบัญญัติ
  ให้มีศาลปกครองสูงสุดและศาลปกครองชั้นต้น
  อํานาจศาลปกครองตามวรรคหนึ่ง ไม่รวมถึงการวินิจฉัยชี้ขาดขององค์กร
อิสระซึ่งเป็นการใช้อํานาจโดยตรงตามรัฐธรรมนูญขององค์กรอิสระนั้น ๆ
  การจัดตั้ง วิธีพิจารณาคดี และการดําเนินงานของศาลปกครองให้เป็นไป
ตามกฎหมายว่าด้วยการนั้น

มาตรา 193  การบริหารงานบุคคลเกี่ยวกับตุลาการศาลปกครอง
ต้องมีความเป็นอิสระ และดําเนินการโดยคณะกรรมการตุลาการศาลปกครองซึ่ง
ประกอบด้วยประธานศาลปกครองสูงสุดเป็นประธาน และกรรมการผู้ทรงคุณวุฒิ
ซึ่งเป็นตุลาการในศาลปกครอง และผู้ทรงคุณวุฒิซึ่งไม่เป็นหรือเคยเป็นตุลาการใน
ศาลปกครอง บรรดาที่ได้รับเลือกจากข้าราชการตุลาการศาลปกครอง  ทั้งนี้
ตามที่กฎหมายบัญญัติ


ส่วนที่ 4
ศาลทหาร

มาตรา 194  ศาลทหารมีอํานาจพิจารณาพิพากษาคดีอาญาที่ผู้กระทํา
ความผิดเป็นบุคคลซึ่งอยู่ในอํานาจศาลทหารและคดีอื่น ทั้งนี้ ตามที่กฎหมายบัญญัติ
  การจัดตั้ง วิธีพิจารณาคดี และการดําเนินงานของศาลทหาร ตลอดจนการ
แต่งตั้งและการให้ตุลาการศาลทหารพ้นจากตําแหน่ง ให้เป็นไปตามที่กฎหมายบัญญัติ


หมวด 11
ศาลรัฐธรรมนูญ

มาตรา 195  ศาลรัฐธรรมนูญประกอบด้วยตุลาการศาลรัฐธรรมนูญ
จํานวนเก้าคนซึ่งพระมหากษัตริย์ทรงแต่งตั้งจากบุคคล ดังต่อไปนี้
  (1) ผู้พิพากษาในศาลฎีกาซึ่งดํารงตําแหน่งไม่ต่ํากว่าผู้พิพากษา
หัวหน้าคณะในศาลฎีกามาแล้วไม่น้อยกว่าสามปี ซึ่งได้รับคัดเลือกโดยที่ประชุมใหญ่
ศาลฎีกา จํานวนสามคน
  (2) ตุลาการในศาลปกครองสูงสุดซึ่งดํารงตําแหน่งไม่ต่ํากว่าตุลาการ
ศาลปกครองสูงสุดมาแล้วไม่น้อยกว่าห้าปี ซึ่งได้รับคัดเลือกโดยที่ประชุมใหญ่ตุลาการ
ในศาลปกครองสูงสุด จํานวนสองคน
  (3) ผู้ทรงคุณวุฒิสาขานิติศาสตร์ซึ่งได้รับการสรรหาจากผู้ดํารงตําแหน่ง
ศาสตราจารย์ของมหาวิทยาลัยในประเทศไทยมาแล้วไม่น้อยกว่าห้าปี และมีผลงาน
ทางวิชาการด้านกฎหมายรัฐธรรมนูญหรือกฎหมายมหาชนเป็นที่ประจักษ์ จํานวนหนึ่งคน
  (4) ผู้ทรงคุณวุฒิสาขารัฐศาสตร์หรือรัฐประศาสนศาสตร์ซึ่งได้รับการ
สรรหาจากผู้ดํารงตําแหน่งศาสตราจารย์ของมหาวิทยาลัยในประเทศไทยมาแล้ว
ไม่น้อยกว่าห้าปี และมีผลงานทางวิชาการด้านรัฐศาสตร์หรือรัฐประศาสนศาสตร์
เป็นที่ประจักษ์ จํานวนหนึ่งคน
  (5) ผู้ทรงคุณวุฒิซึ่งได้รับการสรรหาจากผู้รับหรือเคยรับราชการ
ในตําแหน่งไม่ต่ํากว่าอธิบดีหรือหัวหน้าส่วนราชการที่เทียบเท่า หรือดํารงตําแหน่ง
ไม่ต่ํากว่ารองอัยการสูงสุดมาแล้วไม่น้อยกว่าห้าปี จํานวนสองคน
  ในกรณีไม่อาจเลือกผู้พิพากษาในศาลฎีกาตาม (1) ที่ประชุมใหญ่ศาลฎีกา
จะเลือกบุคคลจากผู้ซึ่งเคยดํารงตําแหน่งไม่ต่ํากว่าผู้พิพากษาหัวหน้าคณะในศาลฎีกา
มาแล้วไม่น้อยกว่าสามปี ก็ได้
  การนับระยะเวลาตามวรรคหนึ่ง ให้นับถึงวันที่ได้รับการคัดเลือกหรือ
วันสมัครเข้ารับการสรรหา แล้วแต่กรณี  ในกรณีจําเป็นอันไม่อาจหลีกเลี่ยงได้
คณะกรรมการสรรหาจะประกาศลดระยะเวลาตามวรรคหนึ่งหรือวรรคสองลงก็ได้
แต่จะลดลงเหลือน้อยกว่าสองปีมิได้

มาตรา 196  นอกจากคุณสมบัติตามมาตรา 195 แล้ว ตุลาการ
ศาลรัฐธรรมนูญต้องมีคุณสมบัติ ดังต่อไปนี้ด้วย
  (1) มีสัญชาติไทยโดยการเกิด
  (2) มีอายุไม่ต่ํากว่าสี่สิบห้าปี แต่ไม่เกินเจ็ดสิบห้าปี
  (3) สําเร็จการศึกษาไม่ต่ํากว่าปริญญาตรีหรือเทียบเท่า
  (4) มีความซื่อสัตย์สุจริตเป็นที่ประจักษ์
  (5) มีสุขภาพที่สามารถปฏิบัติหน้าที่ได้อย่างมีประสิทธิภาพ

มาตรา 197  ตุลาการศาลรัฐธรรมนูญต้องไม่มีลักษณะต้องห้าม
ดังต่อไปนี้
  (1) เป็นหรือเคยเป็นผู้ดํารงตําแหน่งในศาลรัฐธรรมนูญหรือในองค์กรอิสระ
ใด
  (2) ลักษณะต้องห้ามตามมาตรา 93 (1) (2) (3) (4) (5) (6) (8) (9)
(10) (11) หรือ (17)
  (3) เคยได้รับโทษจําคุกโดยคําพิพากษาถึงที่สุดให้จําคุก เว้นแต่ในความผิด
อันได้กระทําโดยประมาทหรือความผิดลหุโทษ
  (4) เป็นหรือเคยเป็นสมาชิกสภาผู้แทนราษฎร สมาชิกวุฒิสภา ข้าราชการ
การเมือง หรือสมาชิกสภาท้องถิ่นหรือผู้บริหารท้องถิ่นในระยะสิบปีก่อนเข้ารับการ
คัดเลือกหรือสรรหา
  (5) เป็นหรือเคยเป็นสมาชิกหรือผู้ดํารงตําแหน่งอื่นของพรรคการเมือง
ในระยะสิบปีก่อนเข้ารับการคัดเลือกหรือสรรหา
  (6) เป็นข้าราชการซึ่งมีตําแหน่งหรือเงินเดือนประจํา
  (7) เป็นพนักงานหรือลูกจ้างของหน่วยงานของรัฐ รัฐวิสาหกิจ หรือ
ราชการส่วนท้องถิ่น หรือกรรมการหรือที่ปรึกษาของหน่วยงานของรัฐหรือรัฐวิสาหกิจ
  (8) เป็นผู้ดํารงตําแหน่งใดในห้างหุ้นส่วนบริษัท หรือองค์กรที่ดําเนินธุรกิจ
โดยมุ่งหาผลกําไรหรือรายได้มาแบ่งปันกัน หรือเป็นลูกจ้างของบุคคลใด
  (9) เป็นผู้ประกอบวิชาชีพอิสระ
  (10) มีพฤติการณ์อันเป็นการฝ่าฝืนหรือไม่ปฏิบัติตามมาตรฐานทาง
จริยธรรมอย่างร้ายแรง

มาตรา 198  เมื่อมีกรณีที่จะต้องสรรหาผู้สมควรได้รับการแต่งตั้ง
เป็นตุลาการศาลรัฐธรรมนูญ ให้เป็นหน้าที่และอํานาจของคณะกรรมการสรรหา
ซึ่งประกอบด้วย
  (1) ประธานศาลฎีกา เป็นประธานกรรมการ
  (2) ประธานสภาผู้แทนราษฎร และผู้นําฝ่ายค้านในสภาผู้แทนราษฎร
เป็นกรรมการ
  (3) ประธานศาลปกครองสูงสุด เป็นกรรมการ
  (4) บุคคลซึ่งศาลรัฐธรรมนูญและองค์กรอิสระแต่งตัง้จากผู้มีคุณสมบัติ
ตามมาตรา 196 และไม่มีลักษณะต้องห้ามตามมาตรา 197 และไม่เป็นหรือเคยเป็น
ผู้ดํารงตําแหน่งในศาลรัฐธรรมนูญหรือในองค์กรอิสระใด และไม่เคยปฏิบัติหน้าที่ใด ๆ
ในศาลรัฐธรรมนูญหรือองค์กรอิสระใด องค์กรละหนึ่งคน เป็นกรรมการ
  ในกรณีที่ไม่มีผู้ดํารงตําแหน่งกรรมการสรรหาตาม (2) หรือกรรมการ
สรรหาตาม (4) มีไม่ครบไม่ว่าด้วยเหตุใด ให้คณะกรรมการสรรหาประกอบด้วยกรรมการ
สรรหาเท่าที่มีอยู่
  ให้สํานักงานเลขาธิการวุฒิสภาปฏิบัติหน้าที่เป็นหน่วยธุรการของ
คณะกรรมการสรรหา
  ให้คณะกรรมการสรรหาดําเนินการสรรหาผู้สมควรได้รับการแต่งตั้ง
เป็นตุลาการศาลรัฐธรรมนูญตามหลักเกณฑ์ วิธีการ และเงื่อนไขที่บัญญัติไว้ใน
พระราชบัญญัติประกอบรัฐธรรมนูญว่าด้วยวิธีพิจารณาของศาลรัฐธรรมนูญ
  ในกรณีที่มีปัญหาเกี่ยวกับคุณสมบัติของผู้สมัคร ผู้ได้รับการคัดเลือก
หรือได้รับการสรรหา ให้เป็นหน้าที่และอํานาจของคณะกรรมการสรรหาเป็นผู้วินิจฉัย
คําวินิจฉัยของคณะกรรมการสรรหาให้เป็นที่สุด
  ในการสรรหา ให้คณะกรรมการสรรหาปรึกษาหารือเพื่อคัดสรรให้ได้บุคคล
ที่มีความรับผิดชอบสูง มีความกล้าหาญในการปฏิบัติหน้าที่ และมีพฤติกรรมทางจริยธรรม
เป็นตัวอย่างที่ดีของสังคม โดยนอกจากการประกาศรับสมัครแล้ว ให้คณะกรรมการสรรหา
สรรหาจากบุคคลที่มีความเหมาะสมทั่วไปได้ด้วย แต่ต้องได้รับความยินยอมของบุคคลนั้น

มาตรา 199  ผู้ได้รับการคัดเลือกหรือสรรหาเพื่อแต่งตั้งให้ดํารงตําแหน่ง
ตุลาการศาลรัฐธรรมนูญต้องได้รับความเห็นชอบจากวุฒิสภาด้วยคะแนนเสียงไม่น้อยกว่า
กึ่งหนึ่งของสมาชิกวุฒิสภาทั้งหมดเท่าที่มีอยู่
  ในกรณีที่วุฒิสภาไม่ให้ความเห็นชอบผู้ได้รับการสรรหาหรือคัดเลือกรายใด
ให้ดําเนินการสรรหาหรือคัดเลือกบุคคลใหม่แทนผู้นั้น แล้วเสนอต่อวุฒิสภาเพื่อให้
ความเห็นชอบต่อไป
  เมื่อผู้ได้รับการสรรหาหรือคัดเลือกได้รับความเห็นชอบจากวุฒิสภาแล้ว
ให้เลือกกันเองให้คนหนึ่งเป็นประธานตุลาการศาลรัฐธรรมนูญ แล้วแจ้งผลให้ประธาน
วุฒิสภาทราบ
  ให้ประธานวุฒิสภาลงนามรับสนองพระบรมราชโองการแต่งตั้งประธาน
ศาลรัฐธรรมนูญและตุลาการศาลรัฐธรรมนูญ

มาตรา 200  ผู้ได้รับความเห็นชอบจากวุฒิสภาให้เป็นตุลาการ
ศาลรัฐธรรมนูญ โดยที่ยังมิได้พ้นจากตําแหน่งตามมาตรา 197 (6) (7) หรือ (8)
หรือยังประกอบวิชาชีพตาม (9) อยู่ ต้องแสดงหลักฐานว่าได้ลาออกหรือเลิกประกอบ
วิชาชีพตามมาตรา 197 (6) (7) (8) หรือ (9) แล้ว ต่อประธานวุฒิสภา ภายในเวลา
ที่ประธานวุฒิสภากําหนด ซึ่งต้องเป็นเวลาก่อนที่ประธานวุฒิสภาจะนําความกราบ
บังคมทูลเพื่อแต่งตั้งตามมาตรา 199 วรรคสี่  ในกรณีที่ไม่แสดงหลักฐานภายใน
กําหนดเวลาดังกล่าว ให้ถือว่าผู้นั้นสละสิทธ์ิ และให้ดําเนินการคัดเลือกหรือสรรหาใหม่

มาตรา 201  ในการพิจารณาให้ความเห็นชอบตามมาตรา 199
ถ้ามีผู้ได้รับความเห็นชอบจากวุฒิสภาจํานวนไม่น้อยกว่าหกคน ให้ผู้ได้รับความเห็นชอบ
เลือกกันเองให้คนหนึ่งเป็นประธานศาลรัฐธรรมนูญแล้วแจ้งผลให้ประธานวุฒิสภาทราบ
โดยไม่ต้องรอให้ได้ผู้ได้รับความเห็นชอบครบเก้าคน และเมื่อประธานวุฒิสภาลงนาม
รับสนองพระบรมราชโองการแล้ว ให้ศาลรัฐธรรมนูญปฏิบัติหน้าที่ได้โดยให้ถอืว่า
ศาลรัฐธรรมนูญประกอบด้วยตุลาการศาลรัฐธรรมนูญเท่าที่มีอยู่

มาตรา 202  ตุลาการศาลรัฐธรรมนูญมีวาระการดํารงตําแหน่งเก้าปี
นับแต่วันที่พระมหากษัตริย์ทรงแต่งตั้ง และให้ดํารงตําแหน่งได้เพียงวาระเดียว

มาตรา 203  นอกจากการพ้นจากตําแหน่งตามวาระ ตุลาการศาล
รัฐธรรมนูญพ้นจากตําแหน่งเมื่อ
  (1) ขาดคุณสมบัติตามมาตรา 196 หรือมีลักษณะต้องห้ามตาม
มาตรา 197
  (2) ตาย
  (3) ลาออก
  (4) ศาลรัฐธรรมนูญมีมติให้พ้นจากตําแหน่งด้วยคะแนนเสียงไม่น้อยกว่า
สามในสี่ของตุลาการศาลรัฐธรรมนูญทั้งหมดเท่าที่มีอยู่เพราะเหตุฝ่าฝืนหรือไม่ปฏิบัติตาม
มาตรฐานทางจริยธรรมของตุลาการศาลรัฐธรรมนูญ
  (5) พ้นจากตําแหน่งตามมาตรา 231 วรรคสาม
  ประธานศาลรัฐธรรมนูญซึ่งลาออกจากตําแหน่ง ให้พ้นจากตําแหน่ง
ตุลาการศาลรัฐธรรมนูญด้วย
  ในกรณีที่ตุลาการศาลรัฐธรรมนูญพ้นจากตําแหน่งตามวาระ ให้ตุลาการ
ศาลรัฐธรรมนูญที่พ้นจากตําแหน่งปฏิบัติหน้าที่ต่อไปจนกว่าจะมีการแต่งตั้งตุลาการ
ศาลรัฐธรรมนูญใหม่แทน
  ในกรณีที่มีปัญหาว่าตุลาการศาลรัฐธรรมนูญผู้ใดพ้นจากตําแหน่งตาม (1)
หรือ (3) หรือไม่ ให้เป็นหน้าที่และอํานาจของคณะกรรมการสรรหาตามมาตรา 198
เป็นผู้วินิจฉัย คําวินิจฉัยของคณะกรรมการสรรหาให้เป็นที่สุด
  การร้องขอ ผู้มีสิทธิร้องขอ การพิจารณา และการวินิจฉัยตามวรรคสาม
ให้เป็นไปตามหลักเกณฑ์และวิธีการที่บัญญัติไว้ในพระราชบัญญัติประกอบรัฐธรรมนูญ
ว่าด้วยวิธีพิจารณาของศาลรัฐธรรมนูญ

มาตรา 204  ในระหว่างที่ตุลาการศาลรัฐธรรมนูญพ้นจากตําแหน่ง
ก่อนวาระ และยังไม่มีการแต่งตั้งตุลาการศาลรัฐธรรมนูญแทนตําแหน่งที่ว่าง ให้ตุลาการ
ศาลรัฐธรรมนูญเท่าที่เหลืออยู่ปฏิบัติหน้าที่ต่อไปได้
  บทบัญญัติตามวรรคหนึ่งมิให้ใช้บังคับ กรณีมีตุลาการศาลรัฐธรรมนูญ
เหลืออยู่ไม่ถึงหกคน

มาตรา 205  ศาลรัฐธรรมนูญมีหน้าที่และอํานาจ ดังต่อไปนี้
  (1) พิจารณาวินิจฉัยความชอบด้วยรัฐธรรมนูญของกฎหมายหรือ
ร่างกฎหมาย
  (2) พิจารณาวินิจฉัยปัญหาเกี่ยวกับหน้าที่และอํานาจของ
สภาผู้แทนราษฎร วุฒิสภา รัฐสภา คณะรัฐมนตรี หรือองค์กรอิสระ
  (3) หน้าที่และอํานาจอื่นตามที่บัญญัติไว้ในรัฐธรรมนูญ
  การยื่นคําร้องและเงื่อนไขการยื่นคําร้อง การพิจารณาวินิจฉัย การทํา
คําวินิจฉัย และการดําเนินงานของศาลรัฐธรรมนูญ นอกจากที่บัญญัติไว้ในรัฐธรรมนูญแล้ว
ให้เป็นไปตามพระราชบัญญัติประกอบรัฐธรรมนูญว่าด้วยวิธีพิจารณาของศาลรัฐธรรมนูญ
  ให้นํามาตรา 183 มาตรา 185 มาตรา 186 และมาตรา 188 มาใช้
บังคับแก่ศาลรัฐธรรมนูญด้วยโดยอนุโลม

มาตรา 206  องค์คณะของตุลาการศาลรัฐธรรมนูญในการนั่งพิจารณา
และในการทําคําวินิจฉัย ต้องประกอบด้วยตุลาการศาลรัฐธรรมนูญไม่น้อยกว่าห้าคน
  คําวินิจฉัยของศาลรัฐธรรมนูญให้ถือเสียงข้างมาก เว้นแต่รัฐธรรมนูญ
จะบัญญัติไว้เป็นอย่างอื่น
  คําวินิจฉัยของศาลรัฐธรรมนูญให้เป็นเด็ดขาด มีผลผูกพันรัฐสภา
คณะรัฐมนตรี ศาล และองค์กรอื่นของรัฐ

มาตรา 207  การวินิจฉัยของศาลรัฐธรรมนูญ ให้เป็นไปตามตัวอักษร
หรือตามความมุ่งหมายของบทบัญญัติแห่งรัฐธรรมนูญ  ถ้าไม่มีบทบัญญัติแห่งรัฐธรรมนูญ
ที่จะยกมาปรับแก่กรณีใดได้ ให้วินิจฉัยกรณีนั้นตามประเพณีการปกครองระบอบ
ประชาธิปไตยอันมีพระมหากษัตริย์ทรงเป็นประมุข

มาตรา 208  ในการที่ศาลจะใช้บทบัญญัติแห่งกฎหมายบังคับแก่คดีใด
ถ้าศาลเห็นเองหรือคู่ความโต้แย้งพร้อมด้วยเหตุผลว่าบทบัญญัติแห่งกฎหมายนั้นต้องด้วย
มาตรา 5 และยังไม่มีคําวินิจฉัยของศาลรัฐธรรมนูญในส่วนที่เกี่ยวกับบทบัญญัตินั้น
ให้ศาลส่งความเห็นเช่นว่านั้นต่อศาลรัฐธรรมนูญเพื่อวินิจฉัย ในระหว่างนั้น ให้ศาล
ดําเนินการพิจารณาต่อไปได้ แต่ให้รอการพิพากษาคดีไว้ชั่วคราว จนกว่าจะมีคําวินิจฉัย
ของศาลรัฐธรรมนูญ
  ในกรณีที่ศาลรัฐธรรมนูญเห็นว่าคําโต้แย้งของคู่ความตามวรรคหนึ่ง
ไม่เป็นสาระอันควรได้รับการวินิจฉัย ศาลรัฐธรรมนูญจะไม่รับเรื่องดังกล่าวไว้พิจารณาก็ได้
  คําวินิจฉัยของศาลรัฐธรรมนูญให้ใช้ได้ในคดีทั้งปวง แต่ไม่กระทบต่อ
คําพิพากษาของศาลอันถึงที่สุดแล้ว เว้นแต่ในคดีอาญาให้ถือว่าผู้ซึ่งเคยถูกศาลพิพากษา
ว่ากระทําความผิดตามบทบัญญัติแห่งกฎหมายที่ศาลรัฐธรรมนูญวินิจฉัยว่าไม่ชอบด้วย
มาตรา 5 นั้นเป็นผู้ไม่เคยกระทําความผิดดังกล่าว หรือถ้ายังรับโทษอยู่ก็ให้ปล่อยตัวไป
แต่ทั้งนี้ไม่ก่อให้เกิดสิทธิที่จะเรียกร้องค่าชดเชยหรือค่าเสียหายใด ๆ

มาตรา 209  บุคคลซึ่งถูกละเมิดสิทธิหรือเสรีภาพที่รัฐธรรมนูญคุ้มครองไว้
มีสิทธิยื่นคําร้องต่อศาลรัฐธรรมนูญเพื่อมีคําวินิจฉัยว่าการกระทํานั้นขัดหรือแย้งต่อ
รัฐธรรมนูญ  ทั้งนี้ ตามหลักเกณฑ์ วิธีการ และเงื่อนไขที่บัญญัติไว้ในพระราชบัญญัติ
ประกอบรัฐธรรมนูญว่าด้วยวิธีพิจารณาของศาลรัฐธรรมนูญ

มาตรา 210  ในกรณีที่ตุลาการศาลรัฐธรรมนูญต้องหยุดปฏิบัติหน้าที่
ตามมาตรา 231 วรรคสาม และมีตุลาการศาลรัฐธรรมนูญเหลืออยู่ไม่ถึงกึ่งหนึ่งของ
จํานวนตุลาการศาลรัฐธรรมนูญทั้งหมด ให้ประธานศาลฎีกาและประธานศาลปกครอง
สูงสุดร่วมกันแต่งตั้งบุคคลซึ่งมีคุณสมบัติและไม่มีลักษณะต้องห้ามเช่นเดียวกับตุลาการ
ศาลรัฐธรรมนูญ ทําหน้าที่เป็นตุลาการศาลรัฐธรรมนูญเป็นการชั่วคราว โดยให้ผู้ซึ่งได้รับ
แต่งตั้งอยู่ในตําแหน่งได้จนกว่าตุลาการศาลรัฐธรรมนูญที่ตนดํารงตําแหน่งแทนจะปฏิบัติ
หน้าที่ได้ หรือจนกว่าจะมีการแต่งตั้งผู้ดํารงตําแหน่งแทน


หมวด 12
องค์กรอิสระ

ส่วนที่ 1
บททั่วไป

มาตรา 211  องค์กรอิสระเป็นองค์กรที่จัดตั้งขึ้นให้มีความอิสระ
ในการปฏิบัติหน้าที่ให้เป็นไปตามรัฐธรรมนูญและกฎหมาย
  การปฏิบัติหน้าที่และการใช้อํานาจขององค์กรอิสระต้องเป็นไปโดย
เที่ยงธรรม กล้าหาญ และปราศจากอคติทั้งปวงในการใช้ดุลพินิจ

มาตรา 212  นอกจากคุณสมบัติและลักษณะต้องห้ามตามที่บัญญัติไว้
เป็นการเฉพาะในส่วนที่ว่าด้วยองค์กรอิสระแต่ละองค์กรแล้ว ผู้ดํารงตําแหน่งในองค์กร
อิสระต้องมีคุณสมบัติและไม่มีลักษณะต้องห้ามทั่วไปดังต่อไปนี้ด้วย
  (1) มีอายุไม่ต่ํากว่าสี่สิบห้าปี แต่ไม่เกินเจ็ดสิบปี
  (2) มีคุณสมบัติตามมาตรา 196 (1) (3) (4) และ (5)
  (3) ไม่มีลักษณะต้องห้ามตามมาตรา 197

มาตรา 213  เมื่อมีกรณีที่จะต้องสรรหาผู้สมควรได้รับการแต่งตั้งเป็น
ผู้ดํารงตําแหน่งในองค์กรอิสระนอกจากคณะกรรมการสิทธิมนุษยชนแห่งชาติ ให้เป็น
หน้าที่และอํานาจของคณะกรรมการสรรหาตามมาตรา 198 ที่จะดําเนินการสรรหา
  ให้นํามาตรา 198 มาตรา 199 และมาตรา 200 มาใช้บังคับแก่การ
สรรหาตามวรรคหนึ่งโดยอนุโลม

มาตรา 214  นอกจากการพ้นจากตําแหน่งตามวาระ ผู้ดํารงตําแหน่ง
ในองค์กรอิสระพ้นจากตําแหน่งเมื่อ
  (1) ตาย
  (2) ลาออก
  (3) ขาดคุณสมบัติหรือมีลักษณะต้องห้ามทั่วไปตามมาตรา 212
หรือขาดคุณสมบัติหรือมีลักษณะต้องห้ามเฉพาะตามมาตรา 218 มาตรา 224
มาตรา 228 มาตรา 234 หรือตามมาตรา 242 วรรคสอง และตามกฎหมายที่ตราขึ้น
ตามมาตรา 242 วรรคสาม แล้วแต่กรณี
  ให้นํามาตรา 203 วรรคสอง วรรคสาม วรรคสี่ และวรรคห้า และ
มาตรา 204 มาใช้บังคับแก่การพ้นจากตําแหน่งของผู้ดํารงตําแหน่งในองค์กรอิสระ
โดยอนุโลม
  ในกรณีที่ผู้ดํารงตําแหน่งในองค์กรอิสระต้องหยุดปฏิบัติหน้าที่ตาม
มาตรา 231 วรรคสาม ให้นํามาตรา 233 วรรคเจ็ด มาใช้บังคับโดยอนุโลม

มาตรา 215  ให้ศาลรัฐธรรมนูญและองค์กรอิสระร่วมกันกําหนด
มาตรฐานทางจริยธรรมขึ้นใช้บังคับแก่ผู้ดํารงตําแหน่งในศาลรัฐธรรมนูญและองค์กรอิสระ
รวมทั้งผู้ว่าการตรวจเงินแผ่นดินและหัวหน้าหน่วยงานธุรการของศาลรัฐธรรมนูญและ
องค์กรอิสระ และเมื่อประกาศในราชกิจจานุเบกษาแล้วให้ใช้บังคับได้  ทั้งนี้ มาตรฐาน
ทางจริยธรรมดังกล่าวต้องครอบคลุมถึงการรักษาเกียรติภูมิและผลประโยชน์ของชาติ
และต้องระบุให้ชัดแจ้งด้วยว่าการฝ่าฝืนหรือไม่ปฏิบัติตามมาตรฐานทางจริยธรรมใด
มีลักษณะร้ายแรง
  ในการจัดทํามาตรฐานทางจริยธรรมตามวรรคหนึ่ง ให้รับฟังความคิดเห็น
จากสภาผู้แทนราษฎร วุฒิสภา และคณะรัฐมนตรี ประกอบด้วย และเมื่อประกาศใช้บังคับ
แล้ว ให้ใช้บังคับแก่สมาชิกสภาผู้แทนราษฎร สมาชิกวุฒิสภา และคณะรัฐมนตรีด้วย
แต่ไม่ห้ามสภาผู้แทนราษฎร วุฒิสภา หรือคณะรัฐมนตรีที่จะกําหนดจริยธรรมเพิ่มขึ้น
ให้เหมาะสมกับการปฏิบัติหน้าที่ของตน แต่ต้องไม่ขดัหรือแย้งกับมาตรฐานจริยธรรม
ตามวรรคหนึ่ง การกําหนดดังกล่าวต้องประกาศในราชกิจจานุเบกษา

มาตรา 216  ให้องค์กรอิสระแต่ละแห่ง นอกจากคณะกรรมการตรวจเงิน
แผ่นดิน มีหน่วยงานที่รับผิดชอบงานธุรการ ดําเนินการ และอํานวยความสะดวก เพื่อให้
องค์กรอิสระบรรลุภารกิจและหน้าที่ตามที่กําหนดไว้ในรัฐธรรมนูญ กฎหมาย และเป็นไป
ตามมติหรือแนวทางที่องค์กรอิสระกําหนด  โดยให้มีหัวหน้าหน่วยงานคนหนึ่งซึ่งแต่งตั้ง
โดยความเห็นชอบขององค์กรอิสระแต่ละองค์กรเป็นผู้รับผิดชอบการบริหารงานของ
หน่วยงานนั้น รับผิดชอบขึ้นตรงต่อองค์กรอิสระ  ทั้งนี้ ตามที่กฎหมายบัญญัติ

มาตรา 217  ในการปฏิบัติหน้าที่ ถ้าองค์กรอิสระใดเห็นว่ามีผู้กระทําการ
อันไม่ชอบด้วยกฎหมายและอยู่ในหน้าที่และอํานาจขององค์กรอิสระอื่น ให้แจ้งให้องค์กร
อิสระนั้นทราบเพื่อดําเนินการตามหน้าที่และอํานาจต่อไป


ส่วนที่ 2
คณะกรรมการการเลือกตั้ง

มาตรา 218  คณะกรรมการการเลือกตั้งประกอบด้วยกรรมการจํานวน
เจ็ดคนซึ่งพระมหากษัตริย์ทรงแต่งตั้งตามคําแนะนําของวุฒิสภา จากบุคคลดังต่อไปนี้
  (1) ผู้มีความรู้ความเชี่ยวชาญในสาขาวิชาการต่าง ๆ ที่จะยังประโยชน์แก่
การบริหารและจัดการการเลือกตั้งให้เป็นไปโดยสุจริตและเที่ยงธรรม และมีความซื่อสัตย์
สุจริตเป็นที่ประจักษ์ ซึ่งได้รับการสรรหาจากคณะกรรมการสรรหา จํานวนห้าคน
  (2) ผู้มีความรู้ ความเชี่ยวชาญ และประสบการณ์ด้านกฎหมาย
มีความซื่อสัตย์สุจริตเป็นที่ประจักษ์ และเคยดํารงตําแหน่งไม่ต่ํากว่าผู้พิพากษา
หัวหน้าคณะในศาลอุทธรณ์ หรือตําแหน่งไม่ต่ํากว่าอธิบดีอัยการ มาแล้วเป็นเวลา
ไม่น้อยกว่าห้าปี ซึ่งได้รับการคัดเลือกจากที่ประชุมใหญ่ศาลฎีกา จํานวนสองคน
  ผู้ซึ่งจะได้รับการสรรหาเป็นกรรมการการเลือกตั้งตาม (1) ต้องมีคุณสมบัติ
ตามมาตรา 228 (2) (3) (4) (5) (6) หรือ (7) หรือเป็นผู้ทํางานหรือเคยทํางานใน
ภาคประชาสังคมมาแล้วเป็นเวลาไม่น้อยกว่ายี่สิบปี  ทั้งนี้ ตามที่คณะกรรมการสรรหา
ประกาศกําหนด

มาตรา 219  กรรมการการเลือกตั้งมีวาระการดํารงตําแหน่งเจ็ดปี
นับแต่วันที่พระมหากษัตริย์ทรงแต่งตั้ง และให้ดํารงตําแหน่งได้เพียงวาระเดียว
  ในระหว่างที่กรรมการการเลือกตั้งพ้นจากตําแหน่งก่อนวาระ และยังไม่มี
การแต่งตั้งกรรมการการเลือกตั้งแทนตําแหน่งที่ว่าง ให้คณะกรรมการการเลือกตั้งเท่าที่
เหลืออยู่ปฏิบัติหน้าที่ต่อไปได้ แต่ถ้ามีกรรมการเหลืออยู่ไม่ถึงสี่คนให้กระทําได้แต่เฉพาะ
การที่จําเป็นอันไม่อาจหลีกเลี่ยงได้

มาตรา 220  ให้คณะกรรมการการเลือกตั้งมีหน้าที่และอํานาจ ดังต่อไปนี้
  (1) จัดหรือดําเนินการให้มีการจัดการเลือกตั้งสมาชิกสภาผู้แทนราษฎร
การเลือกสมาชิกวุฒิสภา การเลือกตั้งสมาชิกสภาท้องถิ่นและผู้บริหารท้องถิ่น และการ
ออกเสียงประชามติ
  (2) ควบคุมดูแลการเลือกตั้งและการเลือกตาม (1) ให้เป็นไปโดยสุจริต
และเที่ยงธรรม และควบคุมดูแลการออกเสียงประชามติให้เป็นไปโดยชอบด้วยกฎหมาย
เพื่อการนี้ ให้มีอํานาจสืบสวนหรือไต่สวนได้ตามที่จําเป็นหรือที่เห็นสมควร
  (3) เมื่อผลการสืบสวนหรือไต่สวนตาม (2) หรือพบเห็นการกระทําที่มี
เหตุอันควรสงสัยว่าการเลือกตั้งหรือการเลือกตาม (1) มิได้เป็นไปโดยสุจริตหรือเที่ยงธรรม
หรือการออกเสียงประชามติเป็นไปโดยมิชอบด้วยกฎหมาย ให้มีอํานาจสั่งระงับ ยับยั้ง
แก้ไขเปลี่ยนแปลง หรือยกเลิกการเลือกตั้งหรือการเลือก หรือการออกเสียงประชามติ
และสั่งให้ดําเนินการเลือกตั้ง เลือก หรือออกเสียงประชามติใหม่ในหน่วยเลือกตั้ง
บางหน่วย หรือทุกหน่วย
  (4) สั่งระงับการใช้สิทธิสมัครรับเลือกตั้งของผู้สมัครรับเลือกตั้งหรือ
ผู้สมัครรับเลือกตาม (1) ไว้เป็นการชั่วคราวเป็นระยะเวลาไม่เกินหนึ่งปี เมื่อมีหลักฐาน
อันควรเชื่อได้ว่าผู้นั้นกระทําการหรือรู้เห็นกับการกระทําของบุคคลอื่น ที่มีลักษณะ
เป็นการทุจริต หรือทําให้การเลือกตั้งหรือการเลือกมิได้เป็นไปโดยสุจริตและเที่ยงธรรม
  (5) ดูแลการดําเนินงานของพรรคการเมืองให้เป็นไปตามกฎหมาย
  (6) หน้าที่และอํานาจอื่นตามรัฐธรรมนูญหรือกฎหมาย
  ในการสืบสวนหรือไต่สวนตาม (2) คณะกรรมการการเลือกตั้ง
จะมอบหมายให้กรรมการแต่ละคนดําเนินการ หรือมอบหมายให้คณะบุคคลดําเนินการ
ภายใต้การกํากับของกรรมการการเลือกตั้งตามหลักเกณฑ์และวิธีการที่คณะกรรมการ
การเลือกตั้งกําหนดก็ได้
  การใช้อํานาจตาม (3) ให้กรรมการการเลือกตั้งแต่ละคนซึ่งพบเห็น
การกระทําความผิดมีอํานาจกระทําได้สําหรับหน่วยเลือกตั้งหรือเขตเลือกตั้งที่พบเห็น
การกระทําความผิด ทั้งนี้ ตามหลักเกณฑ์ วิธีการ และเงื่อนไขที่คณะกรรมการการเลือกตั้ง
กําหนด

มาตรา 221  ก่อนประกาศผลการเลือกตั้งหรือการเลือก ถ้ามีหลักฐาน
อันควรเชื่อได้ว่าการเลือกตั้งหรือการเลือกนั้นมิได้เป็นไปโดยสุจริตหรือเที่ยงธรรม
ให้คณะกรรมการการเลือกตั้งมีอํานาจสั่งให้มีการเลือกตั้งหรือการเลือกใหม่ในหน่วย
เลือกตั้งหรือเขตเลือกตั้งนั้น ถ้าผู้กระทําการนั้นเป็นผู้สมัครรับเลือกตั้งหรือผู้สมัครรับเลือก
แล้วแต่กรณี ให้คณะกรรมการการเลือกตั้งสั่งระงับสิทธิสมัครรับเลือกตั้งของผู้นั้นไว้
เป็นการชั่วคราวตามมาตรา 220 (4)
  คําสั่งตามวรรคหนึ่ง ให้เป็นที่สุด

มาตรา 222  เมื่อมีการดําเนินการตามมาตรา 221 หรือภายหลังการ
ประกาศผลการเลือกตั้งแล้วมีหลักฐานอันควรเชื่อได้ว่าผู้สมัครรับเลือกตั้งหรือผู้สมัคร
รับเลือกผู้ใดกระทําการทุจริตในการเลือกตั้งหรือการเลือก ให้คณะกรรมการการเลือกตั้ง
ยื่นคําร้องต่อศาลฎีกาเพื่อสั่งเพิกถอนสิทธิสมัครรับเลือกตั้ง หรือเพิกถอนสิทธิเลือกตั้ง
ของผู้นั้น
  ในกรณีที่ศาลฎีกาพิพากษาว่าบุคคลตามวรรคหนึ่งกระทําความผิด
ตามที่ถูกร้อง ให้ศาลฎีกาสั่งเพิกถอนสิทธิสมัครรับเลือกตั้ง หรือเพิกถอนสิทธิเลือกตั้ง
ของผู้นั้นเป็นเวลาสิบปี  ทั้งนี้ ตามพระราชบัญญัติประกอบรัฐธรรมนูญว่าด้วยการเลือกตั้ง
สมาชิกสภาผู้แทนราษฎรหรือพระราชบัญญัติประกอบรัฐธรรมนูญว่าด้วยการได้มาซึ่ง
สมาชิกวุฒิสภา แล้วแต่กรณี
  เมื่อศาลฎีกามีคําสั่งรับคําร้องไว้พิจารณาแล้ว ถ้าผู้ถูกกล่าวหา
เป็นสมาชิกสภาผู้แทนราษฎรหรือสมาชิกวุฒิสภา ให้ผู้นั้นหยุดปฏิบัติหน้าที่จนกว่า
ศาลฎีกาจะพิพากษาว่าผู้นั้นมิได้กระทําความผิด และเมื่อศาลฎีกามีคําพิพากษาว่า
ผู้นั้นกระทําความผิด ให้สมาชิกภาพของสมาชิกสภาผู้แทนราษฎรหรือสมาชิกวุฒิสภา
ผู้นั้นสิ้นสุดลงนับแต่วันที่หยุดปฏิบัติหน้าที่
  มิให้นับสมาชิกสภาผู้แทนราษฎรหรือสมาชิกวุฒิสภาซึ่งหยุดปฏิบัติหน้าที่
ตามวรรคสาม เป็นจํานวนสมาชิกเท่าที่มีอยู่ของสภาผู้แทนราษฎรหรือวุฒิสภา
  ให้นํามาตรานี้ใปใช้บังคับแก่การเลือกตั้งสมาชิกสภาท้องถิ่นหรือผู้บริหาร
ท้องถิ่นด้วยโดยอนุโลม แต่ให้อํานาจของศาลฎีกา เป็นอํานาจของศาลอุทธรณ์ และให้
คําสั่งหรือคําพิพากษาของศาลอุทธรณ์เป็นที่สุด
  การพิจารณาพิพากษาของศาลฎีกาหรือศาลอุทธรณ์ตามมาตรานี้
ให้เป็นไปตามระเบียบของที่ประชุมใหญ่ของศาลฎีกาซึ่งต้องกําหนดให้ใช้ระบบไต่สวน
และให้ดําเนินการได้โดยรวดเร็ว

มาตรา 223  ในระหว่างที่พระราชกฤษฎีกาให้มีการเลือกตั้งสมาชิก
สภาผู้แทนราษฎรหรือการเลือกสมาชิกวุฒิสภา หรือเมื่อประกาศให้มีการออกเสียง
ประชามติ มีผลใช้บังคับ  ห้ามมิให้จับ คุมขัง หรือหมายเรียกตัวกรรมการการเลือกตั้ง
ไปสอบสวน เว้นแต่ได้รับอนุญาตจากคณะกรรมการการเลือกตั้ง หรือในกรณีที่จับ
ในขณะกระทําความผิด
  ในกรณีที่มีการจับกรรมการการเลือกตั้งในขณะกระทําความผิด
หรือจับ หรือคุมขังกรรมการการเลือกตั้งในกรณีอื่น ให้รายงานต่อประธานกรรมการ
การเลือกตั้งโดยด่วน และให้ประธานกรรมการการเลือกตั้งมีอํานาจสั่งให้ปล่อยผู้ถูกจับได้
แต่ถ้าประธานกรรมการการเลือกตั้งเป็นผู้ถูกจับหรือคุมขัง ให้เป็นอํานาจของ
คณะกรรมการการเลือกตั้งเท่าที่มีอยู่เป็นผู้ดําเนินการ


ส่วนที่ 3
ผู้ตรวจการแผ่นดิน

มาตรา 224  ผู้ตรวจการแผ่นดินมีจํานวนไม่เกินสามคน
ซึ่งพระมหากษัตริย์ทรงแต่งตั้งตามคําแนะนําของวุฒิสภา จากผู้ซึ่งได้รับการสรรหา
โดยคณะกรรมการสรรหา
  ผู้ซึ่งได้รับการสรรหาต้องมีความรู้ ความเชี่ยวชาญ และประสบการณ์
เกี่ยวกับการบริหารราชการแผ่นดินไม่ต่ํากว่าอธิบดีหรือหัวหน้าส่วนราชการที่เทียบเท่า
หรือหัวหน้าหน่วยงานของรัฐที่เทียบได้ไม่ต่ํากว่ากรมตามที่คณะกรรมการสรรหาประกาศ
กําหนด ทั้งนี้เป็นเวลาไม่น้อยกว่าห้าปี จํานวนไม่น้อยกว่าสองคน หรือมีประสบการณ์
ในการดําเนินกิจการอันเป็นสาธารณะมาแล้วไม่น้อยกว่ายี่สิบปีมีจํานวนไม่เกินหนึ่งคน
และมีความซื่อสัตย์สุจริตเป็นที่ประจักษ์

มาตรา 225  ผู้ตรวจการแผ่นดินมีวาระการดํารงตําแหน่งหกปีนับแต่วันที่
พระมหากษัตริย์ทรงแต่งตั้ง และให้ดํารงตําแหน่งได้เพียงวาระเดียว

มาตรา 226  ผู้ตรวจการแผ่นดินมีหน้าที่และอํานาจ ดังต่อไปนี้
  (1) เสนอแนะต่อหน่วยงานของรัฐที่เกี่ยวข้องเพื่อให้มีการปรับปรุง
กฎหมาย กฎ ข้อบังคับ ระเบียบ หรือคําสั่ง หรือขั้นตอนการปฏิบัติงานใด ๆ บรรดาที่
ก่อให้เกิดความเดือดร้อนหรือไม่เป็นธรรมแก่ประชาชน หรือเป็นภาระแก่ประชาชน
โดยไม่จําเป็นหรือเกินสมควรแก่เหตุ
  (2) แสวงหาข้อเท็จจริงเมื่อเห็นว่ามีผู้ได้รับความเดือดร้อนหรือไม่เป็นธรรม
อันเนื่องมาจากการไม่ปฏิบัติตามกฎหมายหรือปฏิบัตนิอกเหนือหน้าที่และอํานาจตาม
กฎหมายของหน่วยงานของรัฐหรือเจ้าหน้าที่ของรัฐ เพื่อเสนอแนะต่อหน่วยงานของรัฐ
ที่เกี่ยวข้องให้ขจัดหรือระงับความเดือดร้อนหรือความไม่เป็นธรรมนั้น
  (3) เสนอต่อคณะรัฐมนตรีให้ทราบถึงการที่หน่วยงานของรัฐยังมิได้ปฏิบัติ
ให้ถูกต้องครบถ้วนตามหมวด 5 หน้าที่ของรัฐ
  ในกรณีที่หน่วยงานของรัฐที่เกี่ยวข้องไม่ดําเนินการตามข้อเสนอแนะของ
ผู้ตรวจการแผ่นดินตาม (1) หรือ (2) โดยไม่มีเหตุผลอันสมควร ให้ผู้ตรวจการแผ่นดิน
แจ้งให้คณะรัฐมนตรีทราบเพื่อพิจารณาสั่งการตามที่เห็นสมควรต่อไป
  ในการดําเนินการตาม (1) หรือ (2) หากเป็นกรณีที่เกี่ยวกับการละเมิด
สิทธิมนุษยชน ให้ผู้ตรวจการแผ่นดินส่งเรื่องให้คณะกรรมการสิทธิมนุษยชนแห่งชาติ
ดําเนินการต่อไป
  การปฏิบัติหน้าที่ของผู้ตรวจการแผ่นดิน ให้เป็นไปตามพระราชบัญญัติ
ประกอบรัฐธรรมนูญว่าด้วยผู้ตรวจการแผ่นดิน

มาตรา 227  ผู้ตรวจการแผ่นดินอาจเสนอเรื่องต่อศาลรัฐธรรมนูญหรือ
ศาลปกครองได้เมื่อเห็นว่ามีกรณี ดังต่อไปนี้
  (1) บทบัญญัติแห่งกฎหมายใดมีปัญหาเกี่ยวกับความชอบด้วยรัฐธรรมนูญ
ให้เสนอเรื่องพร้อมด้วยความเห็นต่อศาลรัฐธรรมนูญ และให้ศาลรัฐธรรมนูญพิจารณา
วินิจฉัยโดยไม่ชักช้า ทั้งนี้ ตามพระราชบัญญัติประกอบรัฐธรรมนูญว่าด้วยวิธีพิจารณา
ของศาลรัฐธรรมนูญ
  (2) กฎ คําสั่ง หรือการกระทําอื่นใดของหน่วยงานของรัฐหรือเจ้าหน้าที่
ของรัฐมีปัญหาเกี่ยวกับความชอบด้วยรัฐธรรมนูญหรือกฎหมาย ให้เสนอเรื่องพร้อมด้วย
ความเห็นต่อศาลปกครอง และให้ศาลปกครองพิจารณาวินิจฉัยโดยไม่ชักช้า  ทั้งนี้
ตามกฎหมายว่าด้วยการจัดตั้งศาลปกครองและวิธีพิจารณาคดีปกครอง


ส่วนที่ 4
คณะกรรมการป้องกันและปราบปรามการทุจริตแห่งชาติ

มาตรา 228  คณะกรรมการป้องกันและปราบปรามการทุจริตแห่งชาติ
ประกอบด้วยกรรมการจํานวนเก้าคน ซึ่งพระมหากษัตริย์ทรงแต่งตั้งตามคําแนะนําของ
วุฒิสภา จากผู้ซึ่งได้รับการสรรหาโดยคณะกรรมการสรรหา
  ผู้ซึ่งได้รับการสรรหาต้องเป็นผู้มีความซื่อสัตย์สุจริตเป็นที่ประจักษ์
มีความรู้ ความเชี่ยวชาญ และประสบการณ์ด้านกฎหมาย บัญชี เศรษฐศาสตร์ การบริหาร
ราชการแผ่นดิน หรือการอื่นใดอันเป็นประโยชน์ต่อการป้องกันและปราบปรามการทุจริต
และต้องมีคุณสมบัติอย่างหนึ่งอย่างใด ดังต่อไปนี้ด้วย
  (1) รับราชการหรือเคยรับราชการในตําแหน่งไม่ต่ํากว่าผู้พิพากษาหัวหน้า
คณะในศาลอุทธรณ์ อธิบดีศาลปกครองชั้นต้น ตุลาการพระธรรมนูญหัวหน้าศาลทหาร
กลาง หรืออธิบดีอัยการมาแล้วไม่น้อยกว่าห้าปี
  (2) รับราชการหรือเคยรับราชการในตําแหน่งไม่ต่ํากว่าอธิบดีหรือหัวหน้า
ส่วนราชการที่เทียบเท่ามาแล้วไม่น้อยกว่าห้าปี
  (3) เป็นหรือเคยเป็นผู้ดํารงตําแหน่งผู้บริหารสูงสุดของรัฐวิสาหกิจ
หรือหน่วยงานอื่นของรัฐที่ไม่เป็นส่วนราชการหรือรัฐวิสาหกิจมาแล้วไม่น้อยกว่าห้าปี
  (4) ได้รับการแต่งตั้งให้ดํารงตําแหน่งศาสตราจารย์มาแล้วไม่น้อยกว่าห้าปี
  (5) เป็นหรือเคยเป็นผู้ประกอบวิชาชีพที่มีกฎหมายรับรองการประกอบ
วิชาชีพ โดยประกอบวิชาชีพอย่างสม่ําเสมอและต่อเนื่องมาเป็นเวลาไม่น้อยกว่ายี่สิบปี
นับถึงวันที่ได้รับการเสนอชื่อ และได้รับการรับรองการประกอบวิชาชีพจากองค์กร
วิชาชีพนั้น
  (6) เป็นผู้มีความรู้ความชํานาญและประสบการณ์ทางด้านการบริหาร
การเงิน การคลัง การบัญชี หรือการบริหารกิจการวิสาหกิจในระดับไม่ต่ํากว่าผู้บริหาร
ระดับสูงของบริษัทมหาชนจํากัดมาแล้วไม่น้อยกว่าสิบปี
  (7) เคยเป็นผู้ดํารงตําแหน่งตาม (1) (2) (3) (4) หรือ (6) รวมกัน
ไม่น้อยกว่าสิบปี
  การนับระยะเวลาตามวรรคสอง ให้นับถึงวันที่ได้รับการเสนอชื่อ
หรือวันสมัครเข้ารับการสรรหา แล้วแต่กรณี

มาตรา 229  กรรมการป้องกันและปราบปรามการทุจริตแห่งชาติมีวาระ
การดํารงตําแหน่งเก้าปีนับแต่วันที่พระมหากษัตริย์ทรงแต่งตั้ง และให้ดํารงตําแหน่งได้
เพียงวาระเดียว
  ในระหว่างที่กรรมการป้องกันและปราบปรามการทุจริตแห่งชาติพ้นจาก
ตําแหน่งก่อนวาระ และยังไม่มีการแต่งตั้งกรรมการแทนตําแหน่งที่ว่าง ให้กรรมการเท่าที่
เหลืออยู่ปฏิบัติหน้าที่ต่อไปได้ เว้นแต่จะมีกรรมการเหลืออยู่ไม่ถึงห้าคน

มาตรา 230  คณะกรรมการป้องกันและปราบปรามการทุจริตแห่งชาติ
มีหน้าที่และอํานาจ ดังต่อไปนี้
  (1) ไต่สวนและมีความเห็นกรณีมีการกล่าวหาว่าผู้ดํารงตําแหน่งทาง
การเมือง ตุลาการศาลรัฐธรรมนูญ ผู้ดํารงตําแหน่งในองค์กรอิสระ หรือผู้ว่าการตรวจเงิน
แผ่นดิน ผู้ใดมีพฤติการณ์รํ่ารวยผิดปกติ ทุจริตต่อหน้าที่ หรือจงใจใช้หน้าที่และอํานาจ
ขัดต่อบทบัญญัติแห่งรัฐธรรมนูญหรือกฎหมาย หรือฝ่าฝืนหรือไม่ปฏิบัติตามมาตรฐาน
ทางจริยธรรมอย่างร้ายแรงเพื่อดําเนินการต่อไปตามรัฐธรรมนูญหรือตามพระราชบัญญัติ
ประกอบรัฐธรรมนูญว่าด้วยการป้องกันและปราบปรามการทุจริต
  (2) ไต่สวนและวินิจฉัยว่าเจ้าหน้าที่ของรัฐรํ่ารวยผิดปกติ กระทําความผิด
ฐานทุจริตต่อหน้าที่ หรือกระทําความผิดต่อตําแหน่งหน้าที่ราชการ หรือความผิดต่อ
ตําแหน่งหน้าที่ในการยุติธรรม เพื่อดําเนินการต่อไปตามพระราชบัญญัติประกอบ
รัฐธรรมนูญว่าด้วยการป้องกันและปราบปรามการทุจริต
  (3) กําหนดให้ผู้ดํารงตําแหน่งทางการเมือง ตุลาการศาลรัฐธรรมนูญ
ผู้ดํารงตําแหน่งในองค์กรอิสระ ผู้ว่าการตรวจเงินแผ่นดิน และเจ้าหน้าที่ของรัฐยื่นบัญชี
ทรัพย์สินและหนี้สินของตน คู่สมรส และบุตรที่ยังไม่บรรลุนิติภาวะ รวมทั้งตรวจสอบ
และเปิดเผยผลการตรวจสอบทรัพย์สินและหนี้สินของบุคคลดังกล่าว  ทั้งนี้
ตามพระราชบัญญัติประกอบรัฐธรรมนูญว่าด้วยการป้องกันและปราบปรามการทุจริต
  (4) หน้าที่และอํานาจอื่นที่บัญญัติไว้ในรัฐธรรมนูญหรือกฎหมาย
  ในการปฏิบัติหน้าที่ตาม (1) (2) และ (3) ให้เป็นหน้าที่ของคณะกรรมการ
ป้องกันและปราบปรามการทุจริตแห่งชาติที่จะต้องจัดให้มีมาตรการหรือแนวทางที่จะทํา
ให้การปฏิบัติหน้าที่มีประสิทธิภาพ เกิดความรวดเร็ว สุจริต และเที่ยงธรรม  ในกรณี
จําเป็นจะมอบหมายให้หน่วยงานของรัฐที่มีหน้าที่และอํานาจเกี่ยวข้องกับการป้องกัน
และปราบปรามการทุจริตดําเนินการแทนในเรื่องที่มิใช่เป็นความผิดร้ายแรง หรือที่เป็น
การกระทําของเจ้าหน้าที่ของรัฐบางระดับ หรือกําหนดให้พนักงานเจ้าหน้าที่ของ
หน่วยธุรการของคณะกรรมการป้องกันและปราบปรามการทุจริตแห่งชาติเป็น
ผู้ดําเนินการสอบสวนหรือไต่สวนเบื้องต้นตามหลักเกณฑ์ วิธีการ และเงื่อนไขที่บัญญัติไว้
ในพระราชบัญญัติประกอบรัฐธรรมนูญว่าด้วยการป้องกันและปราบปรามการทุจริตก็ได้

มาตรา 231  ภายใต้บังคับมาตรา 232 ในกรณีที่มีเหตุอันควรสงสัย
หรือมีการกล่าวหาว่าผู้ดํารงตําแหน่งทางการเมืองเฉพาะที่บัญญัติไว้ในพระราชบัญญัติ
ประกอบรัฐธรรมนูญว่าด้วยการป้องกันและปราบปรามการทุจริต ตุลาการศาลรัฐธรรมนูญ
ผู้ดํารงตําแหน่งในองค์กรอิสระ หรือผู้ว่าการตรวจเงินแผ่นดิน ผู้ใดมีพฤติการณ์ตาม
มาตรา 230 (1) ให้คณะกรรมการป้องกันและปราบปรามการทุจริตแห่งชาติไต่สวน
ข้อเท็จจริง และหากมีมติด้วยคะแนนเสียงไม่น้อยกว่ากึ่งหนึ่งของกรรมการทั้งหมด
เท่าที่มีอยู่เห็นว่าผู้นั้นมีพฤติการณ์ตามที่ไต่สวน ให้ดําเนินการ ดังต่อไปนี้
  (1) ถ้าเป็นกรณีฝ่าฝืนหรือไม่ปฏิบัติตามมาตรฐานทางจริยธรรมอย่าง
ร้ายแรง ให้เสนอเรื่องต่อศาลรัฐธรรมนูญเพื่อวินิจฉัย ยกเว้นกรณีผู้ถูกกล่าวหาเป็นตุลาการ
ศาลรัฐธรรมนูญ ให้เสนอเรื่องต่อศาลฎีกาแผนกคดีอาญาของผู้ดํารงตําแหน่งทางการเมือง
เพื่อวินิจฉัย
  (2) กรณีอื่นนอกจาก (1) ให้ส่งสํานวนการไต่สวนไปยังอัยการสูงสุด
เพื่อดําเนินการฟ้องคดีต่อศาลฎีกาแผนกคดีอาญาของผู้ดํารงตําแหน่งทางการเมือง
  การไต่สวนข้อเท็จจริงและมีมติตามวรรคหนึ่ง คณะกรรมการป้องกันและ
ปราบปรามการทุจริตแห่งชาติต้องดําเนินการให้แล้วเสร็จภายในระยะเวลาที่กําหนดไว้ใน
พระราชบัญญัติประกอบรัฐธรรมนูญว่าด้วยการป้องกันและปราบปรามการทุจริต
  เมื่อศาลรัฐธรรมนูญหรือศาลฎีกาแผนกคดีอาญาของผู้ดํารงตําแหน่ง
ทางการเมือง รับเรื่องไว้พิจารณาหรือประทับรับฟ้อง ให้ผู้ถูกกล่าวหาหยุดปฏิบัติหน้าที่
จนกว่าจะมีคําวินิจฉัยหรือคําพิพากษา เว้นแต่ศาลรัฐธรรมนูญหรือศาลฎีกาแผนกคดีอาญา
ของผู้ดํารงตําแหน่งทางการเมืองจะมีคําสั่งเป็นอย่างอื่น  ในกรณีที่ศาลรัฐธรรมนูญหรือ
ศาลฎีกาแผนกคดีอาญาของผู้ดํารงตําแหน่งทางการเมืองมีคําวินิจฉัยหรือคําพิพากษาว่า
ผู้ถูกกล่าวหามีพฤติการณ์หรือกระทําความผิด หรือรํ่ารวยผิดปกติตามที่ถูกกล่าวหา
แล้วแต่กรณี ให้ผู้ต้องคําวินิจฉัยหรือพิพากษานั้นพ้นจากตําแหน่งนับแต่วันหยุดปฏิบัติ
หน้าที่ และให้เพิกถอนสิทธิสมัครรับเลือกตั้งของผู้ถูกกล่าวหาของผู้นั้น และจะเพิกถอน
สิทธิเลือกตั้งมีกําหนดเวลาไม่เกินสิบปีด้วยหรือไม่ก็ได้
  ผู้ใดถูกเพิกถอนสิทธิสมัครรับเลือกตั้งไม่ว่าในกรณีใด ผู้นั้นไม่มีสิทธิสมัคร
รับเลือกตั้งเป็นสมาชิกสภาผู้แทนราษฎร สมาชิกวุฒิสภา สมาชิกสภาท้องถิ่นหรือผู้บริหาร
ท้องถิ่นตลอดไป
  ในกรณีที่ศาลฎีกาแผนกคดีอาญาของผู้ดํารงตําแหน่งทางการเมือง
พิพากษาว่าผู้ถูกกล่าวหามีความผิดฐานรํ่ารวยผิดปกติหรือทุจริตต่อหน้าที่ ให้ริบทรัพย์สิน
ที่ผู้นั้นได้มาจากการกระทําความผิด รวมทั้งบรรดาทรัพย์สินหรือประโยชน์อื่นใดที่ได้มา
แทนทรัพย์สินนั้น ตกเป็นของแผ่นดิน
  การพิจารณาของศาลรัฐธรรมนูญและศาลฎีกาแผนกคดีอาญาของ
ผู้ดํารงตําแหน่งทางการเมือง ให้นําสํานวนการไต่สวนของคณะกรรมการป้องกันและ
ปราบปรามการทุจริตแห่งชาติเป็นหลักในการพิจารณา และให้มีอํานาจไต่สวนข้อเท็จจริง
และพยานหลักฐานเพิ่มเติมเพื่อประโยชน์แห่งความเป็นธรรม
  ให้นํามาตรานี้มาใช้บังคับแก่กรณีที่ผู้ดํารงตําแหน่งทางการเมือง ตุลาการ
ศาลรัฐธรรมนูญ ผู้ดํารงตําแหน่งในองค์กรอิสระ หรือผู้ว่าการตรวจเงินแผ่นดิน ผู้ใดจงใจ
ไม่ยื่นบัญชีแสดงรายการทรัพย์สินและหนี้สินตามมาตรา 230 (3) หรือจงใจยื่นบัญชี
แสดงรายการทรัพย์สินหรือหนี้สินอันเป็นเท็จหรือปกปิดข้อเท็จจริงที่ควรแจ้งให้ทราบ
และมีพฤติการณ์อันควรเชื่อได้ว่าเพื่อไม่ประสงค์แสดงที่มาแห่งทรัพย์สินหรือหนี้สินนั้น
ด้วยโดยอนุโลม

มาตรา 232  สมาชิกสภาผู้แทนราษฎร สมาชิกวุฒิสภา หรือสมาชิก
ของทั้งสองสภา จํานวนไม่น้อยกว่าหนึ่งในห้าของจํานวนสมาชิกทั้งหมดเท่าที่มีอยู่ของ
ทั้งสองสภา หรือประชาชนผู้มีสิทธิเลือกตั้งจํานวนไม่น้อยกว่าสองหมื่นคน มีสิทธิเข้าชื่อ
กล่าวหาว่ากรรมการป้องกันและปราบปรามการทุจริตแห่งชาตผูิ้ใดกระทําการตาม
มาตรา 230 (1) โดยยื่นต่อประธานรัฐสภาพร้อมด้วยหลักฐานตามสมควร เมื่อประธาน
รัฐสภาเห็นว่ามีเหตุอันควรสงสัยว่ามีการกระทําตามที่ถูกกล่าวหา ให้ประธานรัฐสภา
ดําเนินการ ดังต่อไปนี้
  (1) ในกรณีกล่าวหาว่าฝ่าฝืนหรือไม่ปฏิบัติตามมาตรฐานทางจริยธรรม
อย่างร้ายแรง ให้เสนอเรื่องต่อศาลรัฐธรรมนูญเพื่อวินิจฉัย โดยให้นํามาตรา 231
วรรคสาม วรรคห้า และวรรคหก มาใช้บังคับโดยอนุโลม
  (2) ในกรณีอื่นนอกจาก (1) ให้ประธานรัฐสภาเสนอเรื่องไปยังประธาน
ศาลฎีกา เพื่อดําเนินการต่อไปตามมาตรา 233

มาตรา 233  เมื่อประธานศาลฎีกาได้รับเรื่องตามมาตรา 232 (2) แล้ว
ให้เสนอต่อที่ประชุมใหญ่ศาลฎีกาเพื่อตั้งคณะผู้ไต่สวนอิสระจากผู้ซึ่งมีความเป็นกลาง
ทางการเมืองและมีความซื่อสัตย์สุจริตเป็นที่ประจักษ์ เพื่อไต่สวนหาข้อเท็จจริง
  คุณสมบัติ ลักษณะต้องห้าม หน้าที่และอํานาจ วิธีการไต่สวน ระยะเวลา
การไต่สวน และการดําเนินการอื่นที่จําเป็นของคณะผู้ไต่สวนอิสระ ให้เป็นไปตามที่
กฎหมายบัญญัติ
  ถ้าคณะผู้ไต่สวนอิสระเห็นว่าข้อกล่าวหาไม่มีมูลให้สั่งยุติเรื่อง และให้คําสั่ง
ดังกล่าวเป็นที่สุด
  ถ้าคณะผู้ไต่สวนอิสระเห็นว่ากรรมการป้องกันและปราบปรามการทุจริต
แห่งชาติที่ถูกกล่าวหามีพฤติการณ์ตามที่ถูกกล่าวหา ให้ส่งสํานวนการไต่สวนไปยังอัยการ
สูงสุดเพื่อดําเนินการฟ้องคดีต่อศาลฎีกาแผนกคดีอาญาของผู้ดํารงตําแหน่งทางการเมือง
  เมื่อศาลฎีกาแผนกคดีอาญาของผู้ดํารงตําแหน่งทางการเมืองรับฟ้องแล้ว
ให้ผู้ถูกกล่าวหาหยุดปฏิบัติหน้าที่จนกว่าจะมีคําพิพากษา เว้นแต่ศาลฎีกาแผนกคดีอาญา
ของผู้ดํารงตําแหน่งทางการเมืองจะมีคําสั่งเป็นอย่างอื่น
  ในกรณีที่ศาลฎีกาแผนกคดีอาญาของผู้ดํารงตําแหน่งทางการเมือง
มีคําพิพากษาว่าผู้ถูกกล่าวหากระทําการตามที่ถูกกล่าวหา ให้ผู้นั้นพ้นจากตําแหน่ง
นับแต่วันหยุดปฏิบัติหน้าที่ และให้ศาลฎีกาแผนกคดีอาญาของผู้ดํารงตําแหน่ง
ทางการเมืองสั่งเพิกถอนสิทธิสมัครรับเลือกตั้ง หรือสิทธิเลือกตั้งของผู้นั้นเป็นเวลาสิบปี
  ในกรณีที่กรรมการป้องกันและปราบปรามการทุจริตแห่งชาติต้อง
หยุดปฏิบัติหน้าที่ และมีกรรมการป้องกันและปราบปรามการทุจริตแห่งชาติเหลืออยู่
ไม่ถึงกึ่งหนึ่งของจํานวนกรรมการป้องกันและปราบปรามการทุจริตแห่งชาติทั้งหมด
ให้ประธานศาลฎีกาและประธานศาลปกครองสูงสุดร่วมกันแต่งตั้งบุคคลซึ่งมีคณุสมบัติ
และไม่มีลักษณะต้องห้ามเช่นเดียวกับกรรมการป้องกันและปราบปรามการทุจริตแห่งชาติ
ทําหน้าที่เป็นกรรมการป้องกันและปราบปรามการทุจริตแห่งชาติเป็นการชั่วคราว
โดยให้ผู้ซึ่งได้รับแต่งตั้งอยู่ในตําแหน่งได้จนกว่ากรรมการป้องกันและปราบปราม
การทุจริตแห่งชาติที่ตนดํารงตําแหน่งแทนจะปฏิบัติหน้าที่ได้ หรือจนกว่าจะมีการแต่งตั้ง
ผู้ดํารงตําแหน่งแทน


ส่วนที่ 5
คณะกรรมการตรวจเงินแผ่นดิน

มาตรา 234  คณะกรรมการตรวจเงินแผ่นดินประกอบด้วยกรรมการ
จํานวนเจ็ดคน ซึ่งพระมหากษัตริย์ทรงแต่งตั้งตามคําแนะนําของวุฒิสภา จากผู้ซึ่งได้รับ
การสรรหาโดยคณะกรรมการสรรหา
  ผู้ซึ่งได้รับการสรรหาต้องเป็นผู้มีความซื่อสัตย์สุจริตเป็นที่ประจักษ์
มีความรู้ ความเชี่ยวชาญ และประสบการณ์เกี่ยวกับการตรวจเงินแผ่นดิน กฎหมาย
การบัญชี การตรวจสอบภายใน การเงินการคลัง และด้านอื่นที่เป็นประโยชน์ต่อการ
ตรวจเงินแผ่นดิน ทั้งนี้ เป็นเวลาไม่น้อยกว่าสิบปี

มาตรา 235  กรรมการตรวจเงินแผ่นดินมีวาระการดํารงตําแหน่งหกปี
นับแต่วันที่พระมหากษัตริย์ทรงแต่งตั้ง และให้ดํารงตําแหน่งได้เพียงวาระเดียว

มาตรา 236  คณะกรรมการตรวจเงินแผ่นดินมีหน้าที่และอํานาจ
ดังต่อไปนี้
  (1) วางนโยบายการตรวจเงินแผ่นดิน
  (2) กําหนดหลักเกณฑ์มาตรฐานเกี่ยวกับการตรวจเงินแผ่นดิน
  (3) กํากับการตรวจเงินแผ่นดินให้เป็นไปตาม (1) และ (2) และกฎหมาย
ว่าด้วยวินัยการเงินการคลังของรัฐ
  (4) ให้คําปรึกษา แนะนํา หรือเสนอแนะเกี่ยวกับการใช้จ่ายเงินแผ่นดิน
ให้เป็นไปตามกฎหมายว่าด้วยวินัยการเงินการคลังของรัฐ รวมทั้งการให้คําแนะนําแก่
หน่วยงานของรัฐในการแก้ไขข้อบกพร่องเกี่ยวกับการใช้จ่ายเงินแผ่นดิน
  (5) สั่งลงโทษทางปกครองกรณีมีการกระทําผิดกฎหมายว่าด้วยวินัย
การเงินการคลังของรัฐ
  การดําเนินการตามวรรคหนึ่ง ให้เป็นไปตามพระราชบัญญัติประกอบ
รัฐธรรมนูญว่าด้วยการตรวจเงินแผ่นดิน
  ผู้ถูกสั่งลงโทษตาม (5) อาจอุทธรณ์ต่อศาลปกครองสูงสุดได้ภายใน
เก้าสิบวันนับแต่วันที่ได้รับคําสั่ง ในการพิจารณาของศาลปกครองสูงสุดต้องคํานึงถึง
นโยบายการตรวจเงินแผ่นดินและหลักเกณฑ์มาตรฐานเกี่ยวกับการตรวจเงินแผ่นดิน
ตาม (1) และ (2) ประกอบด้วย

มาตรา 237  ให้มีผู้ว่าการตรวจเงินแผ่นดินคนหนึ่งซึ่งพระมหากษัตริย์
ทรงแต่งตั้งตามคําแนะนําของวุฒิสภาโดยได้รับการเสนอชื่อจากคณะกรรมการตรวจเงิน
แผ่นดิน
  ผู้ว่าการตรวจเงินแผ่นดินต้องมีคุณสมบัติและไม่มีลักษณะต้องห้าม
เช่นเดียวกับกรรมการตรวจเงินแผ่นดิน
  ผู้ได้รับการเสนอชื่อเพื่อแต่งตั้งเป็นผู้ว่าการตรวจเงินแผ่นดิน ต้องได้รับ
ความเห็นชอบจากวุฒิสภาด้วยคะแนนเสียงไม่น้อยกว่ากึ่งหนึ่งของสมาชิกวุฒิสภาทั้งหมด
เท่าที่มีอยู่ และให้นํามาตรา 199 วรรคหนึ่ง วรรคสอง และวรรคสี่ และมาตรา 200
มาใช้บังคับแก่การแต่งตั้งผู้ว่าการตรวจเงินแผ่นดินด้วยโดยอนุโลม
  การสรรหา การคัดเลือก และการเสนอชื่อผู้ว่าการตรวจเงินแผ่นดิน
ให้เป็นไปตามพระราชบัญญัติประกอบรัฐธรรมนูญว่าด้วยการตรวจเงินแผ่นดิน

มาตรา 238  ให้ผู้ว่าการตรวจเงินแผ่นดินปฏิบัติหน้าที่โดยเที่ยงธรรม
เป็นกลาง และปราศจากอคติทั้งปวงในการใช้ดุลพินิจ โดยมีหน้าที่และอํานาจดังต่อไปนี้
  (1) ตรวจเงินแผ่นดินตามนโยบายการตรวจเงินแผ่นดินและหลักเกณฑ์
มาตรฐานเกี่ยวกับการตรวจเงินแผ่นดินที่คณะกรรมการตรวจเงินแผ่นดินกําหนด
และตามกฎหมายว่าด้วยวินัยการเงินการคลังของรัฐ
  (2) ตรวจผลสัมฤทธ์ิและประสิทธิภาพในการใช้จ่ายเงินของหน่วยงาน
ของรัฐ
  (3) มอบหมายให้เจ้าหน้าที่ดําเนินการตาม (1) และ (2)
  (4) กํากับและรับผิดชอบในการปฏิบัติหน้าที่ของเจ้าหน้าที่ตาม (3)

มาตรา 239  ให้ผู้ว่าการตรวจเงินแผ่นดินมีความเป็นอิสระในการปฏิบัติ
หน้าที่ โดยรับผิดชอบต่อคณะกรรมการตรวจเงินแผ่นดิน และเป็นผู้บังคับบัญชาสูงสุด
ของหน่วยธุรการของคณะกรรมการตรวจเงินแผ่นดิน
  วาระการดํารงตําแหน่ง การพ้นจากตําแหน่ง และการปฏิบัติหน้าที่ของ
ผู้ว่าการตรวจเงินแผ่นดิน ให้เป็นไปตามพระราชบัญญัติประกอบรัฐธรรมนูญว่าด้วย
การตรวจเงินแผ่นดิน

มาตรา 240  ในกรณีที่มีหลักฐานอันควรเชื่อได้ว่าการใช้จ่ายเงินแผ่นดิน
มีพฤติการณ์อันเป็นการทุจริตต่อหน้าที่ จงใจใช้หน้าที่และอํานาจขัดต่อบทบัญญัติแห่ง
รัฐธรรมนูญหรือกฎหมาย หรืออาจทําให้การเลือกตั้งมิได้เป็นไปโดยสุจริตหรือเที่ยงธรรม
และเป็นกรณีที่ผู้ว่าการตรวจเงินแผ่นดินไม่มีอํานาจจะดําเนินการใดได้ ให้ผู้ว่าการ
ตรวจเงินแผ่นดินแจ้งคณะกรรมการป้องกันและปราบปรามการทุจริตแห่งชาติ
คณะกรรมการการเลือกตั้ง หรือหน่วยงานอื่นที่เกี่ยวข้อง แล้วแต่กรณี เพื่อทราบ
และดําเนินการตามหน้าที่และอํานาจต่อไป
  ในการดําเนินการของคณะกรรมการป้องกันและปราบปรามการทุจริต
แห่งชาติ คณะกรรมการการเลือกตั้ง หรือหน่วยงานอื่น ตามที่ได้รับแจ้งตามวรรคหนึ่ง
ให้ถือว่าเอกสารและหลักฐานที่ผู้ว่าการตรวจเงินแผ่นดินตรวจสอบหรือจัดทําขึ้น
เป็นส่วนหนึ่งของสํานวนการสอบสวนของคณะกรรมการป้องกันและปราบปราม
การทุจริตแห่งชาติ คณะกรรมการการเลือกตั้ง หรือของหน่วยงานอื่นนั้น แล้วแต่กรณี

มาตรา 241  เพื่อประโยชน์ในการระงับหรือยับยั้งความเสียหายที่อาจ
เกิดขึ้นแก่การเงินการคลังของรัฐ ให้ผู้ว่าการตรวจเงินแผ่นดินเสนอผลการตรวจสอบ
การกระทําที่ไม่เป็นไปตามกฎหมายว่าด้วยวินัยการเงินการคลังของรัฐและอาจก่อให้เกิด
ความเสียหายแก่การเงินการคลังของรัฐอย่างร้ายแรง ต่อคณะกรรมการตรวจเงินแผ่นดิน
เพื่อพิจารณา
  ในกรณีที่คณะกรรมการตรวจเงินแผ่นดินเห็นพ้องด้วยกับผลการตรวจสอบ
ดังกล่าว ให้ปรึกษาหารือร่วมกับคณะกรรมการการเลือกตั้งและคณะกรรมการป้องกัน
และปราบปรามการทุจริตแห่งชาติ หากที่ประชุมร่วมเห็นพ้องกับผลการตรวจสอบนั้น
ให้ร่วมกันมีหนังสือแจ้งสภาผู้แทนราษฎร วุฒิสภา และคณะรัฐมนตรีเพื่อทราบ
โดยไม่ชักช้า และให้เปิดเผยผลการตรวจสอบดังกล่าวต่อประชาชนเพื่อทราบด้วย


ส่วนที่ 6
คณะกรรมการสิทธิมนุษยชนแห่งชาติ

มาตรา 242  คณะกรรมการสิทธิมนุษยชนแห่งชาติประกอบด้วย
กรรมการจํานวนเจ็ดคน ซึ่งพระมหากษัตริย์ทรงแต่งตั้งตามคําแนะนําของวุฒิสภา
จากผู้ซึ่งได้รับการสรรหา
  ผู้ซึ่งได้รับการสรรหาต้องมีความรู้และประสบการณ์ด้านการคุ้มครอง
สิทธิและเสรีภาพของประชาชน เป็นกลางทางการเมือง และมีความซื่อสัตย์สุจริตเป็นที่
ประจักษ์
  คุณสมบัติ ลักษณะต้องห้าม การสรรหา วาระการดํารงตําแหน่ง และการ
พ้นจากตําแหน่งของคณะกรรมการสิทธิมนุษยชนแห่งชาติ ให้เป็นไปตามที่กฎหมายบัญญัติ
ซึ่งบทบัญญัติเกี่ยวกับการสรรหาต้องกําหนดให้ผู้แทนองค์กรเอกชนด้านสิทธิมนุษยชน
มีส่วนร่วมในการสรรหาด้วย

มาตรา 243  คณะกรรมการสิทธิมนุษยชนแห่งชาติมีความเป็นอิสระ
ในการปฏิบัติหน้าที่ และต้องปฏิบัติหน้าที่โดยสุจริต เที่ยงธรรม และปราศจากอคติทั้งปวง
ในการใช้ดุลพินิจ และคํานึงถึงความผาสุกของประชาชนชาวไทยและผลประโยชน์ส่วนรวม
ของชาติ

มาตรา 244  คณะกรรมการสิทธิมนุษยชนแห่งชาติมีหน้าที่และอํานาจ
ดังต่อไปนี้
  (1) ตรวจสอบและรายงานข้อเท็จจริงที่ถูกต้องเกี่ยวกับการละเมิดสิทธิ
มนุษยชนทุกกรณีโดยไม่ล่าช้า และเสนอแนะมาตรการหรือแนวทางที่เหมาะสมในการ
ป้องกันหรือแก้ไขการละเมิดสิทธิมนุษยชน รวมทั้งการเยียวยาผู้ได้รับผลร้ายจากการ
ละเมิดสิทธิมนุษยชน ต่อหน่วยงานของรัฐหรือเอกชนที่เกี่ยวข้อง
  (2) จัดทํารายงานผลการประเมินสถานการณ์ด้านสิทธิมนุษยชนของ
ประเทศเสนอต่อรัฐสภาและคณะรัฐมนตรี และเผยแพร่ต่อประชาชน
  (3) เสนอแนะมาตรการหรือแนวทางในการคุ้มครองสิทธิมนุษยชนต่อ
รัฐสภา คณะรัฐมนตรี และหน่วยงานที่เกี่ยวข้อง รวมตลอดทั้งการแก้ไขปรับปรุงกฎหมาย
กฎ ระเบียบ หรือคําสั่งใด ๆ เพื่อให้สอดคล้องกับหลักสิทธิมนุษยชน
  (4) ชี้แจงแถลงข้อเท็จจริงที่ถูกต้องในกรณีที่มีการรายงานสถานการณ์
เกี่ยวกับสิทธิมนุษยชนในประเทศไทยโดยไม่ถูกต้องหรือไม่เป็นธรรม
  (5) สร้างเสริมทุกภาคส่วนของสังคมให้ความตระหนักถึงความสําคัญของ
สิทธิมนุษยชน
  (6) หน้าที่และอํานาจอื่นตามที่กฎหมายบัญญัติ
  เมื่อรับทราบรายงานตาม (1) และ (2) หรือข้อเสนอแนะตาม (3)
ให้คณะรัฐมนตรีดําเนินการปรับปรุงแก้ไขตามความเหมาะสมโดยเร็ว กรณีใดไม่อาจ
ดําเนินการได้หรือต้องใช้เวลาในการดําเนินการ ให้แจ้งเหตุผลให้คณะกรรมการ
สิทธิมนุษยชนแห่งชาติทราบโดยไม่ชักช้า


หมวด 13
องค์กรอัยการ

มาตรา 245  องค์กรอัยการมีหน้าที่และอํานาจตามที่บัญญัติไว้
ในรัฐธรรมนูญและกฎหมาย
  พนักงานอัยการมีอิสระในการพิจารณาสั่งคดีและการปฏิบัติหน้าที่
ให้เป็นไปโดยรวดเร็วและเที่ยงธรรม และไม่ให้ถือว่าเป็นคําสั่งทางปกครอง
  การบริหารงานบุคคล การงบประมาณและการดําเนินการอื่นของ
องค์กรอัยการให้มีความเป็นอิสระ และการบริหารงานบุคคลเกี่ยวกับพนักงานอัยการ
ต้องดําเนินการโดยคณะกรรมการอัยการซึ่งอย่างน้อยต้องประกอบด้วยประธานกรรมการ
ซึ่งต้องไม่เป็นพนักงานอัยการ และผู้ทรงคุณวุฒิบรรดาที่ได้รับเลือกจากพนักงานอัยการ
ทั้งนี้ ตามที่กฎหมายบัญญัติ
  กฎหมายตามวรรคสาม ต้องมีมาตรการป้องกันมิให้พนักงานอัยการ
กระทําการหรือดํารงตําแหน่งใดอันอาจมีผลให้การสั่งคดีหรือการปฏิบัติหน้าที่ไม่เป็นไป
ตามวรรคสอง หรืออาจทําให้มีการขัดกันแห่งผลประโยชน์  ทั้งนี้ มาตรการดังกล่าว
ต้องกําหนดให้ชัดแจ้งและใช้เป็นการทั่วไป โดยจะมอบอํานาจให้มีการพิจารณาเป็น
กรณี ๆ ไปมิได้


หมวด 14
การปกครองส่วนท้องถิ่น

มาตรา 246  ภายใต้บังคับมาตรา 1  ให้มีการจัดการปกครอง
ส่วนท้องถิ่นตามหลักแห่งการปกครองตนเองตามเจตนารมณ์ของประชาชนในท้องถิ่น
ทั้งนี้ ตามวิธีการและรูปแบบองค์กรปกครองส่วนท้องถิ่นที่กฎหมายบัญญัติ
  การจัดตั้งองค์กรปกครองส่วนท้องถิ่นในรูปแบบใดให้คํานึงถึง
เจตนารมณ์ของประชาชนในท้องถิ่นและความสามารถในการปกครองตนเองในด้าน
รายได้ จํานวนและความหนาแน่นของประชากร และพื้นที่ที่ต้องรับผิดชอบ ประกอบกัน

มาตรา 247  องค์กรปกครองส่วนท้องถิ่นมีหน้าที่และอํานาจดูแล
และจัดทําบริการสาธารณะเพื่อประโยชน์ของประชาชนในท้องถิ่นตามหลักการพัฒนา
อย่างยั่งยืน รวมทั้งส่งเสริมและสนับสนุนการจัดการศึกษาให้แก่ประชาชนในท้องถิ่น
ทั้งนี้ ตามที่กฎหมายบัญญัติ
  รัฐต้องดําเนินการให้องค์กรปกครองส่วนท้องถิ่นมีรายได้ของตนเอง
ให้สามารถดําเนินการตามวรรคหนึ่งได้อย่างเพียงพอ  ในระหว่างที่ยังไม่อาจดําเนินการได้
ให้รัฐจัดสรรงบประมาณเพื่อสนับสนุนองค์กรปกครองส่วนท้องถิ่นตามควรแก่กรณี
  การจัดทําบริการสาธารณะใดที่สมควรให้เป็นหน้าที่โดยเฉพาะของ
องค์กรปกครองส่วนท้องถิ่นแต่ละรูปแบบ ให้เป็นไปตามที่กฎหมายบัญญัติซึ่งต้อง
สอดคล้องกับรายได้ของท้องถิ่นตามวรรคสอง กฎหมายดังกล่าวให้บัญญัติถึงกลไก
และขั้นตอนในการกระจายอํานาจของส่วนราชการให้แก่ท้องถิ่นด้วย
  กฎหมายตามวรรคหนึ่งและกฎหมายที่เกี่ยวกับการบริหารราชการ
ส่วนท้องถิ่นต้องให้องค์กรปกครองส่วนท้องถิ่นมีอิสระในการบริหาร การจัดทําบริการ
สาธารณะ การส่งเสริมและสนับสนุนการจัดการศึกษา การเงินและการคลัง และการกํากับ
ดูแลองค์กรปกครองส่วนท้องถิ่นซึ่งต้องทําเพียงเท่าที่จําเป็นเพื่อการคุ้มครองประโยชน์ของ
ประชาชนในท้องถิ่นหรือประโยชน์ของประเทศเป็นส่วนรวม การป้องกันการทุจริต
และการใช้จ่ายเงินอย่างมีประสิทธิภาพ โดยคํานึงถึงความเหมาะสมและความแตกต่าง
ขององค์กรปกครองส่วนท้องถิ่นแต่ละรูปแบบ  และต้องมีบทบัญญัติเกี่ยวกับการป้องกัน
การขัดกันแห่งผลประโยชน์ และการป้องกันการก้าวก่ายการปฏิบัติหน้าที่ของข้าราชการ
ส่วนท้องถิ่นด้วย

มาตรา 248   การบริหารงานบุคคลขององค์กรปกครองส่วนท้องถิ่น
ให้เป็นไปตามที่กฎหมายบัญญัติ ซึ่งต้องคํานึงถึงความเหมาะสมและความจําเป็นของ
แต่ละท้องถิ่น การจัดให้มีมาตรฐานที่สอดคล้องกัน เพื่อให้สามารถพัฒนาร่วมกันหรือ
การสับเปลี่ยนบุคลากรระหว่างองค์กรปกครองส่วนท้องถิ่นด้วยกันได้

มาตรา 249  สมาชิกสภาท้องถิ่นต้องมาจากการเลือกตั้ง
  ผู้บริหารท้องถิ่นให้มาจากการเลือกตั้งหรือมาจากความเห็นชอบของ
สภาท้องถิ่น หรือในกรณีองค์กรปกครองส่วนท้องถิ่นรูปแบบพิเศษ จะให้มาโดยวิธีอื่นก็ได้
แต่ต้องคํานึงถึงการมีส่วนร่วมของประชาชนด้วย  ทั้งนี้ ตามที่กฎหมายบัญญัติ
  คุณสมบัติของผู้มีสิทธิเลือกตั้งและผู้มีสิทธิสมัครรับเลือกตั้ง และหลักเกณฑ์
และวิธีการเลือกตั้งสมาชิกสภาท้องถิ่นและผู้บริหารท้องถิ่น ให้เป็นไปตามที่กฎหมาย
บัญญัติซึ่งต้องคํานึงถึงเจตนารมณ์ในการป้องกันและปราบปรามการทุจริตตามแนวทาง
ที่บัญญัติไว้ในรัฐธรรมนูญด้วย

มาตรา 250  ในการดําเนินงาน ให้องค์กรปกครองส่วนท้องถิ่น
สภาท้องถิ่น และผู้บริหารท้องถิ่นเปิดเผยข้อมูลและดําเนินการให้ประชาชนในท้องถิ่น
มีส่วนร่วมด้วย  ทั้งนี้ ตามหลักเกณฑ์และวิธีการที่กฎหมายบัญญัติ

มาตรา 251  ประชาชนผู้มีสิทธิเลือกตั้งในองค์กรปกครองส่วนท้องถิ่น
มีสิทธิเข้าชื่อกันเพื่อเสนอข้อบัญญัติหรือเพื่อถอดถอนสมาชิกสภาท้องถิ่น หรือผู้บริหาร
ท้องถิ่นได้ตามหลักเกณฑ์ วิธีการ และเงื่อนไขที่กฎหมายบัญญัติ


หมวด 15
การแก้ไขเพิ่มเติมรัฐธรรมนูญ

มาตรา 252  การแก้ไขเพิ่มเติมรัฐธรรมนูญที่เป็นการเปลี่ยนแปลง
การปกครองระบอบประชาธิปไตยอันมีพระมหากษัตริย์ทรงเป็นประมุข หรือเปลี่ยนแปลง
รูปแบบของรัฐ จะกระทํามิได้

มาตรา 253  ภายใต้บังคับมาตรา 252 การแก้ไขเพิ่มเติมรัฐธรรมนูญ
ให้กระทําได้ตามหลักเกณฑ์และวิธีการ ดังต่อไปนี้
  (1) ญัตติขอแก้ไขเพิ่มเติมต้องมาจากคณะรัฐมนตรี หรือจาก
สมาชิกสภาผู้แทนราษฎรมีจํานวนไม่น้อยกว่าหนึ่งในห้าของจํานวนสมาชิกทั้งหมด
เท่าที่มีอยู่ของสภาผู้แทนราษฎร หรือจากสมาชิกสภาผู้แทนราษฎรและสมาชิกวุฒิสภา
มีจํานวนไม่น้อยกว่าหนึ่งในห้าของจํานวนสมาชิกทั้งหมดเท่าที่มีอยู่ของทั้งสองสภา
หรือจากประชาชนผู้มีสิทธิเลือกตั้งจํานวนไม่น้อยกว่าห้าหมื่นคนตามกฎหมายว่าด้วย
การเข้าชื่อเสนอกฎหมาย
  (2) ญัตติขอแก้ไขเพิ่มเติมต้องเสนอเป็นร่างรัฐธรรมนูญแก้ไขเพิ่มเติม
ต่อรัฐสภา และให้รัฐสภาพิจารณาเป็นสามวาระ
  (3) การออกเสียงลงคะแนนในวาระที่หนึ่งขั้นรับหลักการ ให้ใช้วิธีเรียกชื่อ
และลงคะแนนโดยเปิดเผย และต้องมีคะแนนเสียงเห็นชอบด้วยในการแก้ไขเพิ่มเติมนั้น
ไม่น้อยกว่ากึ่งหนึ่งของจํานวนสมาชิกทั้งหมดเท่าที่มีอยู่ของทั้งสองสภา ซึ่งในจํานวนนี้
ต้องมีสมาชิกวุฒิสภาเห็นชอบด้วยไม่น้อยกว่าหนึ่งในสามของจํานวนสมาชิกวุฒิสภา
ทั้งหมดเท่าที่มีอยู่
  (4) การพิจารณาในวาระที่สองขั้นพิจารณาเรียงลําดับมาตรา โดยการ
ออกเสียงในวาระที่สองนี้ ให้ถือเสียงข้างมากเป็นประมาณ แต่ในกรณีที่เป็นร่างรัฐธรรมนูญ
แก้ไขเพิ่มเติมที่ประชาชนเป็นผู้เสนอ ต้องเปิดโอกาสให้ผู้แทนของประชาชนที่เข้าชื่อกัน
ได้แสดงความคิดเห็นด้วย
  (5) เมื่อการพิจารณาวาระที่สองเสร็จสิ้นแล้ว ให้รอไว้สิบห้าวัน
เมื่อพ้นกําหนดนี้แล้ว ให้รัฐสภาพิจารณาในวาระที่สามต่อไป
  (6) การออกเสียงลงคะแนนในวาระที่สามขั้นสุดท้าย ให้ใช้วิธีเรียกชื่อ
และลงคะแนนโดยเปิดเผย และต้องมีคะแนนเสียงเห็นชอบด้วยในการที่จะให้ออกใช้
เป็นรัฐธรรมนูญมากกว่ากึ่งหนึ่งของจํานวนสมาชิกทั้งหมดเท่าที่มีอยู่ของทั้งสองสภา
และในจํานวนนี้ต้องมีสมาชิกสภาผู้แทนราษฎรจากพรรคการเมืองทุกพรรคการเมือง
ที่มีสมาชิกอยู่ในสภาผู้แทนราษฎรไม่น้อยกว่าสิบคน เห็นชอบด้วยไม่น้อยกว่า
ร้อยละสิบของจํานวนสมาชิกสภาผู้แทนราษฎรของแต่ละพรรคการเมืองดังกล่าว
และสมาชิกสภาผู้แทนราษฎรของพรรคการเมืองทุกพรรคการเมืองที่มีสมาชิกอยู่ใน
สภาผู้แทนราษฎรน้อยกว่าพรรคการเมืองละสิบคน ถ้ารวมกันทุกพรรคการเมืองแล้ว
มีจํานวนตั้งแต่สิบคนขึ้นไป ต้องเห็นชอบด้วยไม่น้อยกว่าร้อยละสิบของจํานวน
สมาชิกสภาผู้แทนราษฎรของทุกพรรคดังกล่าว และมีสมาชิกวุฒิสภาเห็นชอบด้วย
ไม่น้อยกว่าหนึ่งในสามของจํานวนสมาชิกวุฒิสภาทั้งหมดเท่าที่มีอยู่
  (7) เมื่อมีการลงมตเิห็นชอบตาม (6) แล้ว ให้รอไว้สิบห้าวัน
แล้วจึงนําร่างรัฐธรรมนูญแก้ไขเพิ่มเติมขึ้นทูลเกล้าทูลกระหม่อมถวาย และให้นํา
มาตรา 140 มาตรา 141 และมาตรา 143 มาใช้บังคับโดยอนุโลม
  (8) ในกรณีร่างรัฐธรรมนูญแก้ไขเพิ่มเติมเป็นการแก้ไขเพิ่มเติมหมวด 1
หมวด 2 หรือหมวด 15 หรือเรื่องที่เกี่ยวกับคุณสมบัติหรือลักษณะต้องห้ามของผู้ดํารง
ตําแหน่งต่าง ๆ ตามรัฐธรรมนูญ หรือเรื่องที่เกี่ยวกับหน้าที่หรืออํานาจของศาลหรือ
องค์กรอิสระ หรือเรื่องที่ทําให้ศาลหรือองค์กรอิสระไม่อาจปฏิบัติตามหน้าที่หรือ
อํานาจได้  ก่อนดําเนินการตาม (7) ให้จัดให้มีการออกเสียงประชามติตามกฎหมาย
ว่าด้วยการออกเสียงประชามติ ถ้าผลการออกเสียงประชามติเห็นชอบด้วยกับ
ร่างรัฐธรรมนูญแก้ไขเพิ่มเติมจึงให้ดําเนินการตาม (7) ต่อไป
  (9) ก่อนนายกรัฐมนตรีนําความกราบบังคมทูลเพื่อทรงลงพระปรมาภิไธย
ตาม (7) สมาชิกสภาผู้แทนราษฎร หรือสมาชิกวุฒิสภา หรือสมาชิกทั้งสองสภารวมกัน
มีจํานวนไม่น้อยกว่าหนึ่งในสิบของสมาชิกทั้งหมดเท่าที่มีอยู่ของแต่ละสภา หรือของ
ทั้งสองสภารวมกัน แล้วแต่กรณี มีสิทธิเข้าชื่อกันเสนอความเห็นต่อประธานแห่งสภา
ที่ตนเป็นสมาชิกหรือประธานรัฐสภา แล้วแต่กรณี ว่าร่างรัฐธรรมนูญตาม (7) ขัดต่อ
มาตรา 252 หรือมีลักษณะตาม (8)  และให้ประธานแห่งสภาที่ได้รับเรื่องดังกล่าว
ส่งความเห็นไปยังศาลรัฐธรรมนูญ และให้ศาลรัฐธรรมนูญวินิจฉัยให้แล้วเสร็จภายใน
สามสิบวันนับแต่วันที่ได้รับเรื่อง  ในระหว่างการพิจารณาวินิจฉัยของศาลรัฐธรรมนูญ
นายกรัฐมนตรีจะนําร่างรัฐธรรมนูญแก้ไขเพิ่มเติมดังกล่าวขึ้นทูลเกล้าทูลกระหม่อมถวาย
เพื่อพระมหากษัตริย์ทรงลงพระปรมาภิไธยมิได้


บทเฉพาะกาล

มาตรา 254  ให้คณะองคมนตรีซึ่งดํารงตําแหน่งอยู่ในวันก่อน
วันประกาศใช้รัฐธรรมนูญนี้เป็นคณะองคมนตรีตามบทบัญญัติแห่งรัฐธรรมนูญนี้

มาตรา 255  ในระหว่างที่ยังไม่มีสภาผู้แทนราษฎรและวุฒิสภาตาม
รัฐธรรมนูญนี้ ให้สภานิติบัญญัติแห่งชาติที่ตั้งขึ้นตามรัฐธรรมนูญแห่งราชอาณาจักรไทย
(ฉบับชั่วคราว) พุทธศักราช 2557 และสมาชิกสภานิติบัญญัติแห่งชาติซึ่งดํารงตําแหน่ง
อยู่ในวันก่อนวันประกาศใช้รัฐธรรมนูญนี้ ทําหน้าที่รัฐสภา สภาผู้แทนราษฎร และวุฒิสภา
หรือเป็นสมาชิกสภาผู้แทนราษฎรหรือสมาชิกวุฒิสภา ตามลําดับ ตามบทบัญญัติแห่ง
รัฐธรรมนูญนี้ และให้สิ้นสุดลงในวันก่อนวันเรียกประชุมรัฐสภาครั้งแรกภายหลัง
การเลือกตั้งทั่วไปที่จัดขึ้นตามรัฐธรรมนูญนี้
  สมาชิกสภานิติบัญญัติแห่งชาติ นอกจากจะต้องมีคุณสมบัติและไม่มี
ลักษณะต้องห้ามตามรัฐธรรมนูญแห่งราชอาณาจักรไทย (ฉบับชั่วคราว) พุทธศักราช
2557 แล้ว ต้องมีคุณสมบัติและไม่มีลักษณะต้องห้าม รวมทั้งเหตุแห่งการสิ้นสุด
สมาชิกภาพตามที่บัญญัติไว้สําหรับสมาชิกสภาผู้แทนราษฎรและสมาชิกวุฒิสภา
ตามรัฐธรรมนูญนี้ ดังต่อไปนี้ด้วย
  (1) มาตรา 92 ยกเว้น (3) และ (4)
  (2) มาตรา 93 ยกเว้น (3) (12) (13) (14) และ (15)
  (3) มาตรา 96 ยกเว้น
       (ก) กรณีตาม (4) เฉพาะในส่วนที่เกี่ยวกับมาตรา 92 (3) และ (4)
       (ข) กรณีตาม (5) เฉพาะในส่วนที่เกี่ยวกับมาตรา 93 (3) (12) (13)
(14) และ (15) และ
       (ค) กรณีตาม (6) เฉพาะในกรณีที่สมาชิกสภานิติบัญญัติแห่งชาติ
เป็นเจ้าหน้าที่ของรัฐที่ปฏิบัติการตามหน้าที่และอํานาจตามที่กฎหมายหรือคําสั่งที่ชอบ
ด้วยกฎหมาย
  (4) มาตรา 103 ยกเว้น ข. ลักษณะต้องห้ามตาม (1) เฉพาะในส่วน
ที่เกี่ยวกับมาตรา 93 (3) และ (15) และ ข. ลักษณะต้องห้ามตาม (2) และ (6)
  มิให้นํามาตรา 107 มาใช้บังคับแก่การดํารงตําแหน่งรัฐมนตรีของสมาชิก
สภานิติบัญญัติแห่งชาติ
  บทบัญญัติแห่งกฎหมายใดที่ห้ามมิให้บุคคลดํารงตําแหน่งทางการเมือง
มิให้นํามาใช้บังคับแก่การดํารงตําแหน่งของสมาชิกสภานิติบัญญัติแห่งชาติ
  ในระหว่างที่สภานิติบัญญัติแห่งชาติทําหน้าที่รัฐสภา สภาผู้แทนราษฎร
และวุฒิสภาตามวรรคหนึ่ง ให้อํานาจของประธานรัฐสภา ประธานสภาผู้แทนราษฎร
หรือประธานวุฒิสภาตามรัฐธรรมนูญนี้หรือกฎหมาย เป็นอํานาจของประธานสภา
นิติบัญญัติแห่งชาติ
  ในระหว่างที่สภานิติบัญญัติแห่งชาติทําหน้าที่ตามวรรคหนึ่ง หากมีตําแหน่ง
ว่างลง หัวหน้าคณะรักษาความสงบแห่งชาติจะนําความกราบบังคมทูลเพื่อทรงแต่งตั้ง
ผู้มีคุณสมบัติและไม่มีลักษณะต้องห้ามวรรคสอง เป็นสมาชิกสภานิติบัญญัติแห่งชาติแทน
ก็ได้
  เมื่อมีการเลือกตั้งทั่วไปครั้งแรกภายหลังที่รัฐธรรมนูญนี้ใช้บังคับ
สมาชิกสภานิติบัญญัติแห่งชาติจะสมัครรับเลือกตั้งเป็นสมาชิกสภาผู้แทนราษฎรหรือ
สมัครรับเลือกเป็นสมาชิกวุฒิสภามิได้ เว้นแต่จะได้พ้นจากตําแหน่งสมาชิกสภานิติบัญญัติ
แห่งชาติภายในเก้าสิบวันนับแต่วันที่รัฐธรรมนูญนี้ใช้บังคับ

มาตรา 256  ให้คณะรัฐมนตรีที่บริหารราชการแผ่นดินอยู่ในวันก่อน
วันประกาศใช้รัฐธรรมนูญนี้ เป็นคณะรัฐมนตรีตามบทบัญญัติแห่งรัฐธรรมนูญนี้
จนกว่าคณะรัฐมนตรีที่ตั้งขึ้นใหม่ภายหลังการเลือกตั้งทั่วไปครั้งแรกตามรัฐธรรมนูญนี้
จะเข้ารับหน้าที่  และให้นํามาตรา 255 วรรคสาม มาใช้บังคับแก่การดํารงตําแหน่ง
รัฐมนตรีด้วยโดยอนุโลม
  รัฐมนตรีตามวรรคหนึ่งนอกจากจะต้องมีคุณสมบัติและไม่มีลักษณะ
ต้องห้ามตามรัฐธรรมนูญแห่งราชอาณาจักรไทย (ฉบับชั่วคราว) พุทธศักราช 2557 แล้ว
ต้องไม่มีลักษณะต้องห้ามตามที่บัญญัติไว้สําหรับรัฐมนตรีตามรัฐธรรมนูญนี้ ดังต่อไปนี้ด้วย
  (1) มาตรา 155 ยกเว้น (6) เฉพาะในส่วนที่เกี่ยวกับมาตรา 93 (12)
(14) และ (15)
  (2) มาตรา 165 (3) (4) ยกเว้นในส่วนที่เกี่ยวกับมาตรา 155 (6)
เฉพาะในส่วนที่เกี่ยวกับมาตรา 93 (12) (14) และ (15)
  การดําเนินการแต่งตั้งรัฐมนตรีในระหว่างเวลาตามวรรคหนึ่ง
ให้ดําเนินการตามรัฐธรรมนูญแห่งราชอาณาจักรไทย (ฉบับชั่วคราว) พุทธศักราช 2557
และรัฐธรรมนูญแห่งราชอาณาจักรไทย (ฉบับชั่วคราว) พุทธศักราช 2557 แก้ไขเพิ่มเติม
(ฉบับที่ 1) พุทธศักราช 2558
  ให้นํามาตรา 255 วรรคเจ็ด มาใช้บังคับแก่การสมัครรับเลือกตั้ง
เป็นสมาชิกสภาผู้แทนราษฎร หรือสมัครรับเลือกเป็นสมาชิกวุฒิสภาของรัฐมนตรี
ตามวรรคหนึ่งและวรรคสามด้วยโดยอนุโลม

มาตรา 257  ให้คณะรักษาความสงบแห่งชาติที่ดํารงตําแหน่งอยู่
ในวันก่อนวันประกาศใช้รัฐธรรมนูญนี้ ยังคงอยู่ในตําแหน่งเพื่อปฏิบัติหน้าที่ต่อไป
จนกว่าคณะรัฐมนตรีที่ตั้งขึ้นใหม่ภายหลังการเลือกตั้งทั่วไปครั้งแรกตามรัฐธรรมนูญนี้
จะเข้ารับหน้าที่
  ในระหว่างการปฏิบัติหน้าที่ตามวรรคหนึ่ง ให้หัวหน้าคณะรักษาความสงบ
แห่งชาติและคณะรักษาความสงบแห่งชาติยังคงมีหน้าที่และอํานาจตามที่บัญญัติไว้ใน
รัฐธรรมนูญแห่งราชอาณาจักรไทย (ฉบับชั่วคราว) พุทธศักราช 2557 และรัฐธรรมนูญ
แห่งราชอาณาจักรไทย (ฉบับชั่วคราว) พุทธศักราช 2557 แก้ไขเพิ่มเติม (ฉบับที่ 1)
พุทธศักราช 2558 และให้ถือว่าบทบัญญัติของรัฐธรรมนูญแห่งราชอาณาจักรไทย
ดังกล่าวในส่วนที่เกี่ยวกับอํานาจของหัวหน้าคณะรักษาความสงบแห่งชาติและ
คณะรักษาความสงบแห่งชาติยังคงมีผลใช้บังคับได้ต่อไป
  ให้นํามาตรา 255 วรรคเจ็ด มาใช้บังคับแก่การสมัครรับเลือกตั้งเป็น
สมาชิกสภาผู้แทนราษฎร หรือสมัครรับเลือกเป็นสมาชิกวุฒิสภาของผู้ดํารงตําแหน่ง
ในคณะรักษาความสงบแห่งชาติด้วยโดยอนุโลม

มาตรา 258  ให้สภาขับเคลื่อนการปฏิรูปประเทศอยู่ปฏิบัติหน้าที่
เพื่อดําเนินการตามมาตรา 269 ต่อไปให้แล้วเสร็จภายในหนึ่งปีนับแต่วันที่รัฐธรรมนูญนี้
ใช้บังคับ และเมื่อครบกําหนดเวลาดังกล่าว ให้สภาขับเคลื่อนการปฏิรูปประเทศสิ้นสุดลง
เพื่อประโยชน์ในการปฏิบัติหน้าที่ของสภาขับเคลื่อนการปฏิรูปประเทศ หัวหน้าคณะรักษา
ความสงบแห่งชาติจะปรับเปลี่ยนโครงสร้างหรือวิธีการทํางานของสภาขับเคลื่อนการปฏิรูป
ประเทศเพื่อให้สอดคล้องกับภารกิจตามมาตรา 269 และเกิดประสิทธิภาพก็ได้ และใน
กรณีที่มีตําแหน่งว่างลง หัวหน้าคณะรักษาความสงบแห่งชาติจะแต่งตั้งบุคคลที่เห็นสมควร
เพื่อแทนตําแหน่งที่ว่างก็ได้
  ให้นํามาตรา 255 วรรคเจ็ด มาใช้บังคับแก่การสมัครรับเลือกตั้ง
เป็นสมาชิกสภาผู้แทนราษฎร หรือสมัครรับเลือกเป็นสมาชิกวุฒิสภาของสมาชิก
สภาขับเคลื่อนการปฏิรูปประเทศด้วยโดยอนุโลม

มาตรา 259  ให้คณะกรรมการร่างรัฐธรรมนูญที่ตั้งขึ้นตามรัฐธรรมนูญ
แห่งราชอาณาจักรไทย (ฉบับชั่วคราว) พุทธศักราช 2557 ซึ่งแก้ไขเพิ่มเติมโดย
รัฐธรรมนูญแห่งราชอาณาจักรไทย (ฉบับชั่วคราว) พุทธศักราช 2557 แก้ไขเพิ่มเติม
(ฉบับที่ 1) พุทธศักราช 2558 อยู่ปฏิบัติหน้าที่ต่อไป เพื่อจัดทําร่างพระราชบัญญัติ
ประกอบรัฐธรรมนูญและกฎหมายอื่นที่จําเป็นดังต่อไปนี้ให้แล้วเสร็จ และเสนอต่อ
สภานิติบัญญัติแห่งชาติเพื่อพิจารณาให้ความเห็นชอบต่อไป
  (1) พระราชบัญญัติประกอบรัฐธรรมนูญว่าด้วยการเลือกตั้ง
สมาชิกสภาผู้แทนราษฎร
  (2) พระราชบัญญัติประกอบรัฐธรรมนูญว่าด้วยการได้มาซึ่งสมาชิกวุฒิสภา
  (3) พระราชบัญญัติประกอบรัฐธรรมนูญว่าด้วยคณะกรรมการการเลือกตั้ง
  (4) พระราชบัญญัติประกอบรัฐธรรมนูญว่าด้วยพรรคการเมือง
  (5) พระราชบัญญัติประกอบรัฐธรรมนูญว่าด้วยวิธีพิจารณาของศาล
รัฐธรรมนูญ
  (6) พระราชบัญญัติประกอบรัฐธรรมนูญว่าด้วยวิธีพิจารณาคดีอาญา
ของผู้ดํารงตําแหน่งทางการเมือง
  (7) พระราชบัญญัติประกอบรัฐธรรมนูญว่าด้วยผู้ตรวจการแผ่นดิน
  (8) พระราชบัญญัติประกอบรัฐธรรมนูญว่าด้วยการป้องกันและ
ปราบปรามการทุจริต
  (9) พระราชบัญญัติประกอบรัฐธรรมนูญว่าด้วยการตรวจเงินแผ่นดิน
  (10) กฎหมายว่าด้วยวินัยการเงินการคลังของรัฐ
  การดําเนินการตามวรรคหนึ่ง จะจัดทําขึ้นใหม่หรือแก้ไขเพิ่มเติมก็ได้
ทั้งนี้ เพื่อให้สอดคล้องกับบทบัญญัติและเจตนารมณ์ของรัฐธรรมนูญและต้องมุ่งหมาย
ให้มีการขจัดการทุจริตและประพฤติมิชอบในทุกรูปแบบ และต้องทําให้แล้วเสร็จภายใน
แปดเดือนนับแต่วันประกาศใช้รัฐธรรมนูญนี้  ในกรณีที่คณะกรรมการร่างรัฐธรรมนูญ
จัดทําไม่แล้วเสร็จภายในเวลาดังกล่าว ให้คณะกรรมการร่างรัฐธรรมนูญพ้นจากตําแหน่ง
และให้หัวหน้าคณะรักษาความสงบแห่งชาติแต่งตั้งคณะกรรมการร่างรัฐธรรมนูญ
คณะใหม่เพื่อจัดทําร่างพระราชบัญญัติประกอบรัฐธรรมนูญและกฎหมายตามวรรคหนึ่ง
ให้แล้วเสร็จ
  เพื่อประโยชน์ในการดําเนินการตามวรรคหนึ่งและวรรคสอง ให้เกิด
ประสิทธิภาพและรวดเร็ว หัวหน้าคณะรักษาความสงบแห่งชาติจะแต่งตั้งกรรมการ
ร่างรัฐธรรมนูญตามวรรคหนึ่งเพิ่มขึ้นก็ได้ แต่รวมแล้วต้องไม่เกินสามสิบคน
  เมื่อได้รับร่างพระราชบัญญัติประกอบรัฐธรรมนูญจากคณะกรรมการ
ร่างรัฐธรรมนูญแล้ว สภานิติบัญญัติแห่งชาติต้องพิจารณาให้แล้วเสร็จภายในเวลา
หกสิบวันนับแต่วันที่ได้รับร่างพระราชบัญญัติประกอบรัฐธรรมนูญแต่ละฉบับ
ในกรณีที่สภานิติบัญญัติแห่งชาติพิจารณาร่างพระราชบัญญัติประกอบรัฐธรรมนูญ
ฉบับใดไม่แล้วเสร็จภายในเวลาดังกล่าว ให้ถือว่าสภานิติบัญญัติแห่งชาติเห็นชอบกับ
ร่างพระราชบัญญัติประกอบรัฐธรรมนูญฉบับนั้นตามที่คณะกรรมการร่างรัฐธรรมนูญเสนอ
และให้นํามาตรา 127 มาใช้บังคับแก่การพิจารณาร่างพระราชบัญญัติประกอบ
รัฐธรรมนูญของสภานิติบัญญัติแห่งชาติตามมาตรานี้โดยอนุโลม
  เมื่อพระราชบัญญัติประกอบรัฐธรรมนูญและกฎหมายตามวรรคหนึ่ง
ประกาศใช้บังคับครบทุกฉบับแล้ว ให้คณะกรรมการร่างรัฐธรรมนูญเป็นอันพ้นจากหน้าที่
  เพื่อประโยชน์แห่งการขจัดส่วนได้เสีย ห้ามมิให้กรรมการร่างรัฐธรรมนูญ
ลงสมัครรับเลือกตั้งเป็นสมาชิกสภาผู้แทนราษฎรหรือดํารงตําแหน่งสมาชิกวุฒิสภาภายใน
สองปีนับแต่วันที่พ้นจากตําแหน่งตามวรรคห้า

มาตรา 260  ให้ดําเนินการเลือกตั้งสมาชิกสภาผู้แทนราษฎรและจัดให้มี
การเลือกสมาชิกวุฒิสภาตามรัฐธรรมนูญนี้ให้แล้วเสร็จภายในหนึ่งร้อยห้าสิบวันนับแต่วันที่
พระราชบัญญัติประกอบรัฐธรรมนูญและพระราชบัญญัติตามมาตรา 259 ทั้งหมดมีผล
ใช้บังคับแล้ว

มาตรา 261  ให้ตุลาการศาลรัฐธรรมนูญ ผู้ดํารงตําแหน่งในองค์กรอิสระ
และผู้ว่าการตรวจเงินแผ่นดิน ซึ่งดํารงตําแหน่งอยู่ในวันก่อนวันประกาศใช้รัฐธรรมนูญนี้
ยังคงอยู่ในตําแหน่งเพื่อปฏิบัติหน้าที่ต่อไป และเมื่อพระราชบัญญัติประกอบรัฐธรรมนูญ
ที่เกี่ยวข้องที่จัดทําขึ้นตามมาตรา 259 ใช้บังคับแล้ว การดํารงตําแหน่งต่อไปเพียงใด
ให้เป็นไปตามพระราชบัญญัติประกอบรัฐธรรมนูญดังกล่าว  ในระหว่างเวลาที่ยังไม่มี
พระราชบัญญัติประกอบรัฐธรรมนูญที่จัดทําขึ้นตามมาตรา 259 การพ้นจากตําแหน่ง
ของตุลาการศาลรัฐธรรมนูญ ผู้ดํารงตําแหน่งในองค์กรอิสระ และผู้ว่าการตรวจเงินแผ่นดิน
ให้เป็นไปตามรัฐธรรมนูญแห่งราชอาณาจักรไทย พุทธศักราช 2550 และพระราชบัญญัติ
ประกอบรัฐธรรมนูญหรือกฎหมายที่เกี่ยวข้อง
  การดําเนินการของศาลรัฐธรรมนูญหรือองค์กรอิสระ และผู้ว่าการตรวจเงิน
แผ่นดิน ให้เป็นไปตามกฎหมายที่ใช้บังคับอยู่ในวันประกาศใช้รัฐธรรมนูญนี้ เท่าที่ไม่ขัด
หรือแย้งต่อบทบัญญัติแห่งรัฐธรรมนูญนี้
  ในระหว่างที่ยังไม่มีพระราชบัญญัติประกอบรัฐธรรมนูญว่าด้วยวิธีพิจารณา
ของศาลรัฐธรรมนูญ การพิจารณาและการทําคําวินิจฉัยของศาลรัฐธรรมนูญให้เป็นไปตาม
ข้อกําหนดของศาลรัฐธรรมนูญที่ใช้บังคับอยู่ในวันก่อนวันประกาศใช้รัฐธรรมนญูนี้ ทั้งนี้
เท่าที่ไม่ขัดหรือแย้งต่อบทบัญญัติแห่งรัฐธรรมนูญนี้

มาตรา 262  ให้คณะกรรมการกิจการกระจายเสียง กิจการโทรทัศน์
และกิจการโทรคมนาคมแห่งชาติตามพระราชบัญญัติองค์กรจัดสรรคลื่นความถี่และกํากับ
การประกอบกิจการวิทยุกระจายเสียง วิทยุโทรทัศน์ และกิจการโทรคมนาคม พ.ศ. 2553
เป็นองค์กรตามมาตรา 56 และให้คณะรัฐมนตรีดําเนินการแก้ไขเพิ่มเติมพระราชบัญญัติ
ดังกล่าวให้เป็นไปตามบทบัญญัติแห่งรัฐธรรมนูญนี้ และเสนอต่อสภานิติบัญญัติแห่งชาติ
เพื่อพิจารณาภายในหนึ่งร้อยแปดสิบวันนับแต่วันประกาศใช้รัฐธรรมนูญนี้

มาตรา 263  ให้คณะรัฐมนตรีจัดให้มีกฎหมายตามมาตรา 61
วรรคสองให้แล้วเสร็จภายในเก้าสิบวันนับแต่วันประกาศใช้รัฐธรรมนูญนี้  และ
ดําเนินการจัดทํายุทธศาสตร์ชาติตามมาตรา 61 ให้แล้วเสร็จภายในหนึ่งปีนับแต่
วันประกาศใช้รัฐธรรมนูญนี้

มาตรา 264  ในระหว่างที่ยังไม่มีกฎหมายตามมาตรา 173 วรรคสาม
หนังสือสัญญาอื่นที่อาจมีผลกระทบต่อความมั่นคงทางเศรษฐกิจ สังคม หรือการค้าหรือ
การลงทุนของประเทศอย่างกว้างขวางตามมาตรา 173 วรรคสอง ให้หมายความถึง
หนังสือสัญญาเกี่ยวกับการค้าเสรี เขตศุลกากรร่วม หรือการให้ใช้ทรัพยากรธรรมชาติ
หรือทําให้ประเทศต้องสูญเสียสิทธิในทรัพยากรธรรมชาติทั้งหมดหรือบางส่วน

มาตรา 265  ให้ศาลรัฐธรรมนูญและองค์กรอิสระดําเนินการให้มี
มาตรฐานทางจริยธรรมตามมาตรา 215 ภายในหนึ่งปีนับแต่วันประกาศใช้รัฐธรรมนูญนี้
หากดําเนินการไม่แล้วเสร็จภายในระยะเวลาดังกล่าว ให้ตุลาการศาลรัฐธรรมนูญ
และผู้ดํารงตําแหน่งในองค์กรอิสระ พ้นจากตําแหน่ง
  ในกรณีที่ตุลาการศาลรัฐธรรมนูญและผู้ดํารงตําแหน่งในองค์กรอิสระ
พ้นจากตําแหน่งตามวรรคหนึ่ง ระยะเวลาหนึ่งปีตามวรรคหนึ่งให้นับแต่วันที่ตุลาการ
ศาลรัฐธรรมนูญและผู้ดํารงตําแหน่งในองค์กรอิสระเข้ารับหน้าที่หลังสุด

มาตรา 266  ให้หน่วยงานที่เกี่ยวข้องดําเนินการปรับปรุงกฎหมาย
เพื่อให้เป็นไปตามมาตรา 191 มาตรา 193 มาตรา 242 และมาตรา 245 วรรคสี่
และเสนอต่อสภานิติบัญญัติแห่งชาติภายในสองร้อยสี่สิบวันนับแต่วันประกาศใช้
รัฐธรรมนูญนี้
  ในระหว่างที่ยังไม่มีการปรับปรุงกฎหมายเพื่อให้เป็นไปตาม
มาตรา 245 วรรคสี่ ห้ามมิให้พนักงานอัยการดํารงตําแหน่งกรรมการในรัฐวิสาหกิจ
หรือกิจการอื่นของรัฐในทํานองเดียวกัน หรือดํารงตําแหน่งใดในห้างหุ้นส่วนบริษัทหรือ
กิจการอื่นใดที่มีวัตถุประสงค์มุ่งหาผลกําไรหรือรายได้มาแบ่งปันกัน หรือเป็นที่ปรึกษา
ของผู้ดํารงตําแหน่งทางการเมือง หรือดํารงตําแหน่งอื่นใดในลักษณะเดียวกัน

มาตรา 267  ให้คณะรักษาความสงบแห่งชาติและคณะรัฐมนตรีร่วมกัน
ดําเนินการและผลักดันให้มีการปฏิรูปการศึกษาของชาติให้แล้วเสร็จ เพื่อให้เป็นไปตาม
หน้าที่ของรัฐตามมาตรา 50 วรรคสองและวรรคสาม และให้เกิดผลสัมฤทธ์ิตาม
มาตรา 50 วรรคสี่ โดยเร็ว โดยจะต้องจัดทําแนวทางการปฏิรูปให้แล้วเสร็จและ
เริ่มดําเนินการภายในหนึ่งปีนับแต่วันประกาศใช้รัฐธรรมนูญนี้
  ในกรณีที่คณะกรรมการร่างรัฐธรรมนูญเห็นสมควร จะเสนอแนะต่อ
คณะรักษาความสงบแห่งชาติและคณะรัฐมนตรีเกี่ยวกับแนวทางการปฏิรูปการศึกษา
ที่มีประสิทธิภาพและเกิดผลสัมฤทธ์ิสอดคล้องกับเจตนารมณ์ของรัฐธรรมนูญ
เพื่อประกอบการพิจารณาตามที่เห็นสมควรก็ได้

มาตรา 268  เพื่อให้รัฐปฏิบัติหน้าที่ตามมาตรา 49 และดําเนินการ
ตามแนวนโยบายแห่งรัฐตามมาตรา 64 ได้อย่างมีประสิทธิภาพ ให้ดําเนินการแก้ไข
ปรับปรุงกฎหมายเกี่ยวกับหน้าที่ อํานาจ และภารกิจของตํารวจให้เหมาะสม และแก้ไข
ปรับปรุงกฎหมายเกี่ยวกับการบริหารงานบุคคลของข้าราชการตํารวจให้เกิดประสิทธิภาพ
มีหลักประกันว่าข้าราชการตํารวจจะได้รับค่าตอบแทนที่เหมาะสม ได้รับความเป็นธรรม
ในการแต่งตั้ง โยกย้าย และการพิจารณาบําเหน็จความชอบ เพื่อให้ข้าราชการตํารวจ
สามารถปฏิบัติหน้าที่ได้อย่างมีอิสระ ไม่ตกอยู่ใต้อาณัติของบุคคลใด มีประสิทธิภาพ
และภาคภูมิใจในการปฏิบัติหน้าที่ของตน  ทั้งนี้ ให้แล้วเสร็จภายในหนึ่งปีนับแต่วัน
ประกาศใช้รัฐธรรมนูญนี้  ในระหว่างที่ยังไม่มีกฎหมายที่ก่อให้เกิดผลสัมฤทธ์ิดังกล่าว
ให้การแต่งตั้งโยกย้ายข้าราชการตํารวจดําเนินการตามลําดับอาวุโส
  การจัดลําดับอาวุโสตามวรรคหนึ่ง ให้เป็นไปตามหลักเกณฑ์ที่คณะรัฐมนตรี
กําหนดโดยประกาศในราชกิจจานุเบกษา
  เพื่อประโยชน์ในการดําเนินการตามวรรคหนึ่ง ให้มีคณะกรรมการอิสระ
คณะหนึ่งมีหน้าที่ปฏิรูปให้เกิดผลสัมฤทธ์ิ ทั้งนี้ ตามที่กําหนดในพระราชกฤษฎีกา

มาตรา 269  นอกจากการปฏิรูปตามมาตรา 267 และมาตรา 268 แล้ว
ให้มีการปฏิรูปในเรื่องต่าง ๆ ดังต่อไปนี้ด้วย
  (1) ............ เพื่อให้เกิดผลสัมฤทธ์ิในเรื่อง........
  (2) ............ เพื่อให้เกิดผลสัมฤทธ์ิในเรื่อง........
ฯลฯ    ฯลฯ
  ทั้งนี้ ให้เป็นหน้าที่ของสภาขับเคลื่อนการปฏิรูปประเทศที่จะดําเนินการ
จัดทําข้อเสนอแนะหรือร่างกฎหมายเพื่อเสนอต่อคณะรัฐมนตรีเพื่อดําเนินการต่อไป
แต่ไม่เป็นการตัดอํานาจของคณะรัฐมนตรีที่จะดําเนินการควบคู่กันไป
  การปฏิรูปตามมาตรานี้ ถ้าจําเป็นต้องมีกฎหมายออกใช้บังคับ
ให้ดําเนินการจัดทําร่างกฎหมายเสนอต่อสภานิติบัญญัติแห่งชาติภายในหนึ่งปีนับแต่
วันประกาศใช้รัฐธรรมนูญนี้ ในกรณีที่อาจดําเนินการได้โดยไม่ต้องมีกฎหมายออกใช้บังคับ
ให้เริ่มดําเนินการภายในหนึ่งปีนับแต่วันประกาศใช้รัฐธรรมนูญนี้

  มาตรา 270  บรรดาประกาศ คําสั่ง และการกระทําของคณะรักษา
ความสงบแห่งชาติหรือของหัวหน้าคณะรักษาความสงบแห่งชาติที่ใช้บังคับอยู่
ในวันก่อนวันประกาศใช้รัฐธรรมนูญนี้ หรือที่จะออกใช้บังคับต่อไปตามมาตรา 257
วรรคสอง ไม่ว่าเป็นประกาศ คําสั่ง หรือการกระทําที่มีผลใช้บังคับในทางรัฐธรรมนูญ
ทางนิติบัญญัติ ทางบริหาร หรือทางตุลาการ ให้ประกาศ คําสั่ง การกระทํา ตลอดจน
การปฏิบัติตามประกาศ คําสั่ง หรือการกระทํานั้น เป็นประกาศ คําสั่ง การกระทํา
หรือการปฏิบัติที่ชอบด้วยรัฐธรรมนูญนี้และกฎหมาย และมีผลใช้บังคับโดยชอบด้วย
รัฐธรรมนูญนี้ต่อไป การยกเลิกหรือแก้ไขเพิ่มเติมประกาศ คําสั่ง หรือการกระทําดังกล่าว
ให้กระทําเป็นพระราชบัญญัติ เว้นแต่ประกาศ คําสั่ง หรือการกระทําที่มีลักษณะเป็นการ
ใช้อํานาจทางบริหาร การยกเลิกหรือแก้ไขเพิ่มเติมให้กระทําโดยคําสั่งนายกรัฐมนตรีหรือ
มติคณะรัฐมนตรี แล้วแต่กรณี
  บรรดาการใด ๆ ที่ได้รับรองไว้ในรัฐธรรมนูญแห่งราชอาณาจักรไทย
(ฉบับชั่วคราว) พุทธศักราช 2557  และรัฐธรรมนูญแห่งราชอาณาจักรไทย
(ฉบับชั่วคราว) พุทธศักราช 2557 ซึ่งแก้ไขเพิ่มเติมโดยรัฐธรรมนูญแห่งราชอาณาจักรไทย
(ฉบับชั่วคราว) พุทธศักราช 2557 แก้ไขเพิ่มเติม (ฉบับที่ 1) พุทธศักราช 2558 ว่าเป็น
การชอบด้วยรัฐธรรมนูญและกฎหมาย รวมทั้งการกระทําที่เกี่ยวเนื่องกับกรณีดังกล่าว
ให้ถือว่าการนั้นและการกระทํานั้นชอบด้วยรัฐธรรมนูญนี้และกฎหมาย


ผู้รับสนองพระบรมราชโองการ

 ..............................................
         นายกรัฐมนตรี
